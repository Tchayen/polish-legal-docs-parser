Dział I
Przepisy ogólne
Art. 1.
1. Ustawa reguluje zasady ruchu na drogach publicznych oraz w
strefach zamieszkania, warunki dopuszczenia pojazdów do tego
ruchu, wymagania w stosunku do osób kierujących pojazdami i
innych uczestników ruchu oraz zasady kontroli ruchu drogowego.
2. Przepisy ustawy stosuje się również do ruchu odbywającego się poza
drogami publicznymi, jeżeli jest to konieczne dla uniknięcia
zagrożenia bezpieczeństwa uczestników tego ruchu.
Art. 2.
1. Użyte w ustawie określenia oznaczają:
1. droga - wydzielony pas terenu składający się z jezdni,
pobocza, chodnika, drogi (ścieżki) dla pieszych lub drogi
(ścieżki) dla rowerów, łącznie z torowiskiem pojazdów
szynowych znajdującym się w obrębie tego pasa,
przeznaczony do ruchu lub postoju pojazdów, ruchu pieszych,
jazdy wierzchem lub pędzenia zwierząt,
2. droga twarda - drogę z jezdnią o nawierzchni bitumicznej,
betonowej, kostkowej, klinkierowej, brukowcowej, tłuczniowej
lub żwirowej oraz z płyt betonowych lub kamiennobetonowych,
jeżeli długość nawierzchni przekracza 20 m; inne
drogi są drogami gruntowymi,
3. autostrada - drogę dwujezdniową, oznaczoną odpowiednimi
znakami drogowymi, na której nie dopuszcza się ruchu
poprzecznego, przeznaczoną tylko do ruchu pojazdów
samochodowych, które na równej, poziomej jezdni mogą
rozwinąć prędkość co najmniej 40 km/h, w tym również w
razie ciągnięcia przyczep,
4. droga ekspresowa - drogę dwu lub jednojezdniową,
oznaczoną odpowiednimi znakami drogowymi, na której
skrzyżowania występują wyjątkowo, przeznaczoną tylko do
ruchu pojazdów samochodowych,
5. droga (ścieżka) dla rowerów - drogę przeznaczoną do
ruchu rowerów, oznaczoną odpowiednimi znakami drogowymi,
6. jezdnia - część drogi przeznaczoną do ruchu pojazdów,
7. pas ruchu - każdy z podłużnych pasów jezdni wystarczający
do ruchu jednego rzędu pojazdów wielośladowych, oznaczony
lub nie oznaczony znakami drogowymi,
8. pobocze - część drogi przyległą do jezdni, która może być
przeznaczona do ruchu pieszych lub niektórych pojazdów,
postoju pojazdów, jazdy wierzchem lub pędzenia zwierząt,
9. chodnik - część drogi przeznaczoną do ruchu pieszych,
10. skrzyżowanie - przecięcie się w jednym poziomie dróg
mających jezdnię, ich połączenie lub rozwidlenie, łącznie z
powierzchniami utworzonymi przez takie przecięcia, połączenia
lub rozwidlenia; określenie to nie dotyczy przecięcia,
połączenia lub rozwidlenia drogi twardej z drogą gruntową lub
stanowiącą dojazd do obiektu znajdującego się przy drodze,
11. przejście dla pieszych - powierzchnię jezdni lub torowiska
przeznaczoną do przechodzenia przez pieszych, oznaczoną
odpowiednimi znakami drogowymi,
12. przejazd dla rowerzystów - powierzchnię jezdni lub
torowiska przeznaczoną do przejeżdżania przez rowerzystów,
oznaczoną odpowiednimi znakami drogowymi,
13. przystanek - miejsce zatrzymywania się pojazdów transportu
publicznego, oznaczone odpowiednimi znakami drogowymi,
14. tunel - budowlę na drodze, oznaczoną odpowiednimi znakami
drogowymi,
15. obszar zabudowany - obszar oznaczony odpowiednimi
znakami drogowymi,
16. strefa zamieszkania - obszar obejmujący drogi publiczne lub
inne drogi, na którym obowiązują szczególne zasady ruchu
drogowego, a wjazdy i wyjazdy oznaczone są odpowiednimi
znakami drogowymi,
17. uczestnik ruchu - pieszego, kierującego, a także inne osoby
przebywające w pojeździe lub na pojeździe znajdującym się na
drodze,
18. pieszy - osobę znajdującą się poza pojazdem na drodze i nie
wykonującą na niej robót lub czynności przewidzianych
odrębnymi przepisami; za pieszego uważa się również osobę
prowadzącą, ciągnącą lub pchającą rower, motorower,
motocykl, wózek dziecięcy, podręczny lub inwalidzki, osobę
poruszającą się w wózku inwalidzkim, a także osobę w wieku
do 10 lat kierującą rowerem pod opieką osoby dorosłej,
19. kolumna pieszych - zorganizowaną grupę pieszych
prowadzoną przez kierownika lub dowódcę,
20. kierujący - osobę, która kieruje pojazdem lub zespołem
pojazdów, a także osobę, która prowadzi kolumnę pieszych,
jedzie wierzchem albo pędzi zwierzęta pojedynczo lub w
stadzie,
21. kierowca - osobę uprawnioną do kierowania pojazdem
silnikowym,
22. szczególna ostrożność - ostrożność polegającą na
zwiększeniu uwagi i dostosowaniu zachowania uczestnika
ruchu do warunków i sytuacji zmieniających się na drodze, w
stopniu umożliwiającym odpowiednio szybkie reagowanie,
23. ustąpienie pierwszeństwa przez kierującego pojazdem
lub pieszego - powstrzymanie się od ruchu, jeżeli ruch
mógłby zmusić kierującego innym pojazdem do zmiany
kierunku lub pasa ruchu albo istotnej zmiany prędkości jazdy,
a pieszego - do zatrzymania się, zwolnienia lub przyspieszenia
kroku,
24. ruch kierowany - ruch otwierany i zamykany za pomocą
sygnalizacji świetlnej albo przez uprawnioną osobę,
25. niedostateczna widoczność - widoczność występującą od
zmierzchu do świtu, a także w warunkach zmniejszonej
przejrzystości powietrza od świtu do zmierzchu,
26. wymijanie - przejeżdżanie (przechodzenie) obok pojazdu lub
uczestnika ruchu poruszającego się w przeciwnym kierunku,
27. omijanie - przejeżdżanie (przechodzenie) obok nie
poruszającego się pojazdu, uczestnika ruchu lub przeszkody,
28. wyprzedzanie - przejeżdżanie (przechodzenie) obok pojazdu
lub uczestnika ruchu poruszającego się w tym samym
kierunku,
29. zatrzymanie pojazdu - unieruchomienie pojazdu nie
wynikające z warunków lub przepisów ruchu drogowego,
trwające nie dłużej niż 1 minutę oraz każde unieruchomienie
pojazdu wynikające z tych warunków lub przepisów,
30. postój pojazdu - unieruchomienie pojazdu nie wynikające z
warunków lub przepisów ruchu drogowego, trwające dłużej niż
1 minutę,
31. pojazd - środek transportu przeznaczony do poruszania się po
drodze oraz maszynę lub urządzenie do tego przystosowane,
32. pojazd silnikowy - pojazd wyposażony w silnik, z wyjątkiem
motoroweru i pojazdu szynowego,
33. pojazd samochodowy - pojazd silnikowy, którego
konstrukcja umożliwia jazdę z prędkością przekraczającą 25
km/h; określenie to nie obejmuje ciągnika rolniczego,
34. pojazd wolnobieżny - pojazd silnikowy, którego konstrukcja
ogranicza prędkość jazdy do 25 km/h, z wyłączeniem ciągnika
rolniczego,
35. pojazd członowy - zespół pojazdów składający się z pojazdu
silnikowego złączonego z naczepą,
36. pojazd specjalny - pojazd samochodowy lub przyczepę,
konstrukcyjnie nie przeznaczone do przewozu osób lub
ładunków,
37. pojazd używany do celów specjalnych - pojazd
samochodowy przystosowany w sposób szczególny do
przewozu osób lub ładunków, używany przez Siły Zbrojne,
Policję, Urząd Ochrony Państwa, Straż Graniczną, straż
pożarną i Służbę Więzienną,
38. pojazd uprzywilejowany - pojazd wysyłający sygnały
świetlne w postaci niebieskich świateł błyskowych i
jednocześnie sygnały dźwiękowe o zmiennym tonie, jadący z
włączonymi światłami mijania lub drogowymi; określenie to
obejmuje również pojazdy jadące w kolumnie, na której
początku i na końcu znajdują się pojazdy uprzywilejowane
wysyłające dodatkowo sygnały świetlne w postaci czerwonego
światła błyskowego,
39. pojazd zabytkowy - pojazd, który na podstawie odrębnych
przepisów został wpisany do rejestru zabytków lub ujęty w
centralnej ewidencji dóbr kultury,
40. samochód osobowy - pojazd samochodowy przeznaczony
konstrukcyjnie do przewozu nie więcej niż 9 osób łącznie z
kierowcą oraz ich bagażu,
41. autobus - pojazd samochodowy przeznaczony konstrukcyjnie
do przewozu więcej niż 9 osób łącznie z kierowcą,
42. samochód ciężarowy - pojazd samochodowy przeznaczony
konstrukcyjnie do przewozu ładunków; określenie to obejmuje
również samochód ciężarowo-osobowy przeznaczony
konstrukcyjnie do przewozu ładunków i osób w liczbie od 4 do
9 łącznie z kierowcą,
43. taksówka - pojazd samochodowy odpowiednio wyposażony i
oznaczony, przeznaczony do przewozu za ustaloną na
podstawie taksometru opłatą:
a. osób w liczbie nie większej niż 9 łącznie z kierowcą oraz
ich bagażu podręcznego (taksówka osobowa),
b. ładunków o masie nie przekraczającej 2,5 t (taksówka
bagażowa),
44. ciągnik rolniczy - pojazd silnikowy skonstruowany do
używania łącznie ze sprzętem do prac rolnych, leśnych lub
ogrodniczych; ciągnik taki może być również przystosowany
do ciągnięcia przyczep oraz do prac ziemnych,
45. motocykl - pojazd samochodowy jednośladowy lub z
bocznym wózkiem - wielośladowy,
46. motorower - pojazd jednośladowy lub dwuśladowy
zaopatrzony w silnik spalinowy o pojemności skokowej nie
przekraczającej 50 cm{3}, którego konstrukcja ogranicza
prędkość jazdy do 45 km/h,
47. rower - pojazd jednośladowy lub wielośladowy poruszany siłą
mięśni osoby jadącej tym pojazdem,
48. wózek inwalidzki - pojazd konstrukcyjnie przeznaczony do
poruszania się osoby niepełnosprawnej, napędzany siłą mięśni
lub za pomocą silnika, którego konstrukcja ogranicza prędkość
jazdy do prędkości pieszego,
49. zespół pojazdów - pojazdy złączone ze sobą w celu
poruszania się po drodze jako całość; nie dotyczy to pojazdów
złączonych w celu holowania,
50. przyczepa - pojazd bez silnika, przystosowany do łączenia go
z innym pojazdem,
51. przyczepa lekka - przyczepę, której dopuszczalna masa
całkowita nie przekracza 750 kg,
52. naczepa - przyczepę, której część spoczywa na pojeździe
silnikowym i obciąża ten pojazd,
53. masa własna - masa pojazdu z jego normalnym
wyposażeniem, paliwem, olejami, smarami i cieczami w
ilościach nominalnych, bez kierującego,
54. dopuszczalna masa całkowita - sumę masy własnej oraz
dopuszczalnej ładowności,
55. rzeczywista masa całkowita - masę pojazdu łącznie z masą
znajdujących się na nim rzeczy i osób,
56. dopuszczalna ładowność - największą masę ładunku i osób,
jaką może przewozić pojazd po drodze,
57. nacisk osi - sumę nacisków, jaką na drogę wywierają koła
znajdujące się na jednej osi.
Dział II
Ruch drogowy
Rozdział 1
Zasady ogólne
Art. 3.
1. Uczestnik ruchu i inna osoba znajdująca się na drodze są obowiązani
zachować ostrożność albo, gdy ustawa tego wymaga, szczególną
ostrożność, unikać wszelkiego działania, które mogłoby spowodować
zagrożenie bezpieczeństwa lub porządku ruchu drogowego, ruch ten
utrudnić albo w związku z ruchem zakłócić spokój lub porządek
publiczny oraz narazić kogokolwiek na szkodę. Przez działanie
rozumie się również zaniechanie.
2. Przepis ust. 1 stosuje się odpowiednio do osoby znajdującej się w
pobliżu drogi, jeżeli jej zachowanie mogłoby pociągnąć za sobą
skutki, o których mowa w tym przepisie.
3. Jeżeli uczestnik ruchu lub inna osoba spowodowała jednak
zagrożenie bezpieczeństwa ruchu drogowego, jest obowiązana
przedsięwziąć niezbędne środki w celu niezwłocznego usunięcia
zagrożenia, a gdyby nie mogła tego uczynić, powinna o zagrożeniu
uprzedzić innych uczestników ruchu.
Art. 4.
Uczestnik ruchu i inna osoba znajdująca się na drodze mają prawo liczyć,
że inni uczestnicy tego ruchu przestrzegają przepisów ruchu drogowego,
chyba że okoliczności wskazują na możliwość odmiennego ich zachowania.
Art. 5.
1. Uczestnik ruchu i inna osoba znajdująca się na drodze są obowiązani
stosować się do poleceń i sygnałów dawanych przez osoby kierujące
ruchem lub uprawnione do jego kontroli, sygnałów świetlnych oraz
znaków drogowych, nawet wówczas, gdy z przepisów ustawy wynika
inny sposób zachowania niż nakazany przez te osoby, sygnały
świetlne lub znaki drogowe.
2. Polecenia i sygnały dawane przez osoby kierujące ruchem lub
uprawnione do jego kontroli, mają pierwszeństwo przed sygnałami
świetlnymi i znakami drogowymi.
3. Sygnały świetlne mają pierwszeństwo przed znakami drogowymi
regulującymi pierwszeństwo przejazdu.
Art. 6.
1. Polecenia lub sygnały może dawać uczestnikowi ruchu lub innej
osobie znajdującej się na drodze:
1. policjant,
2. żołnierz wojskowego organu porządkowego, zabezpieczający
przemarsz lub przejazd kolumny wojskowej albo w razie akcji
związanej z ratowaniem życia lub mienia,
3. żołnierz Straży Granicznej, w strefie nadgranicznej,
4. pracownik kolejowy, na przejeździe kolejowym,
5. pracownik zarządu drogi lub inna osoba wykonująca roboty na
drodze na zlecenie lub za zgodą zarządu drogi,
6. osoba nadzorująca bezpieczne przejście dzieci przez jezdnię, w
wyznaczonym miejscu.
2. Osoby, o których mowa w ust. 1 i ust. 4 pkt 2, powinny być łatwo
rozpoznawalne i widoczne z dostatecznej odległości, zarówno w
dzień, jak i w nocy.
3. Przepis ust. 2, w zakresie wymogu łatwej rozpoznawalności, dotyczy
osoby wymienionej w ust. 1 pkt 1 tylko poza obszarem
zabudowanym.
4. Minister Spraw Wewnętrznych i Administracji w porozumieniu z
Ministrem Transportu i Gospodarki Morskiej:
1. określi, w drodze rozporządzenia, organizację i sposób
kierowania ruchem drogowym,
2. może upoważnić, w drodze rozporządzenia, inne osoby do
wykonywania czynności, o których mowa w ust. 1, oraz
określić okoliczności, szczegółowe warunki i sposób
wykonywania tych czynności.
Art. 7.
1. Znaki i sygnały drogowe wyrażają ostrzeżenia, zakazy, nakazy lub
informacje.
2. Ministrowie Transportu i Gospodarki Morskiej oraz Spraw
Wewnętrznych i Administracji w porozumieniu z Ministrem Obrony
Narodowej określą, w drodze rozporządzenia, znaki i sygnały
obowiązujące w ruchu drogowym, ich znaczenie i zakres
obowiązywania.
3. Minister Transportu i Gospodarki Morskiej w porozumieniu z
Ministrem Spraw Wewnętrznych i Administracji określi, w drodze
zarządzenia, szczegółowe warunki techniczne dla znaków i sygnałów
drogowych oraz urządzeń bezpieczeństwa ruchu drogowego, a także
warunki ich umieszczania na drogach.
Art. 8.
Osoba niepełnosprawna, posiadająca wymagane uprawnienie do
kierowania pojazdem, może nie stosować się do niektórych znaków
drogowych dotyczących zakazu ruchu lub postoju, w zakresie określonym
przepisami, o których mowa w art. 7 ust. 2. Przepis ten stosuje się
również do kierowcy przewożącego osobę niepełnosprawną mającą
trudności w poruszaniu się.
Art. 9.
Uczestnik ruchu i inna osoba znajdująca się na drodze są obowiązani
ułatwić przejazd pojazdu uprzywilejowanego, w szczególności przez
niezwłoczne usunięcie się z jego drogi, a w razie potrzeby zatrzymanie się.
Art. 10.
1. Minister Transportu i Gospodarki Morskiej sprawuje nadzór nad
zarządzaniem ruchem na drogach publicznych oraz zarządza ruchem
na autostradach i drogach ekspresowych.
2. Minister Transportu i Gospodarki Morskiej w porozumieniu z
Ministrem Spraw Wewnętrznych i Administracji może przekazać, w
drodze rozporządzenia, kompetencje w zakresie zarządzania ruchem
na autostradach i drogach ekspresowych wojewodzie lub
państwowej jednostce organizacyjnej.
3. Wojewoda zarządza ruchem na drogach publicznych, innych niż
określone w ust. 1.
4. Zarządzanie ruchem na drogach w strefie zamieszkania, z wyjątkiem
dróg publicznych, należy do podmiotów zarządzających tymi
drogami.
5. Minister Transportu i Gospodarki Morskiej w porozumieniu z
Ministrem Spraw Wewnętrznych i Administracji może w
uzasadnionych przypadkach wprowadzić, w drodze rozporządzenia,
okresowe ograniczenia ruchu pojazdów na drogach lub zakazy ruchu
niektórych ich rodzajów.
6. Minister Transportu i Gospodarki Morskiej w porozumieniu z
Ministrami Spraw Wewnętrznych i Administracji oraz Obrony
Narodowej określi, w drodze rozporządzenia, szczegółowe warunki
zarządzania ruchem na drogach.
Rozdział 2
Ruch pieszych
Art. 11.
1. Pieszy jest obowiązany korzystać z chodnika lub drogi (ścieżki) dla
pieszych, a w razie ich braku - z pobocza. Jeżeli nie ma pobocza lub
czasowo nie można z niego korzystać, pieszy może korzystać z
jezdni, pod warunkiem zajmowania miejsca jak najbliżej jej
krawędzi i ustępowania pierwszeństwa nadjeżdżającemu pojazdowi.
2. Pieszy idący po poboczu lub jezdni jest obowiązany iść lewą stroną
drogi.
3. Piesi idący jezdnią są obowiązani iść jeden za drugim. Na drodze o
małym ruchu, w warunkach dobrej widoczności, dwóch pieszych
może iść obok siebie.
4. Korzystanie przez pieszego z drogi (ścieżki) dla rowerów jest
dozwolone tylko w razie braku chodnika lub pobocza albo
niemożności korzystania z nich. Pieszy, z wyjątkiem osoby
niepełnosprawnej, korzystając z tej drogi jest obowiązany ustąpić
pierwszeństwa rowerowi.
5. Przepisów ust. 1-4 nie stosuje się w strefie zamieszkania. W strefie
tej pieszy korzysta z całej szerokości drogi i ma pierwszeństwo
przed pojazdem.
Art. 12.
1. Kolumna pieszych, z wyjątkiem pieszych w wieku do 10 lat, może
się poruszać tylko prawą stroną jezdni.
2. Do kolumny pieszych w wieku do 10 lat stosuje się odpowiednio
przepisy art. 11 ust. 1 i 2.
3. Liczba pieszych idących jezdnią w kolumnie obok siebie nie może
przekraczać 4, a w kolumnie wojskowej - 6, pod warunkiem, że
kolumna nie zajmuje więcej niż połowę szerokości jezdni.
4. Piesi w wieku do 10 lat mogą iść w kolumnie tylko dwójkami pod
nadzorem co najmniej jednej osoby pełnoletniej.
5. Długość kolumny pieszych nie może przekraczać 50 m. Odległość
między kolumnami nie może być mniejsza niż 100 m.
6. Jeżeli przemarsz kolumny pieszych odbywa się w warunkach
niedostatecznej widoczności:
1. pierwszy i ostatni z idących z lewej strony są obowiązani nieść
latarki:
a. pierwszy - ze światłem białym, skierowanym do
przodu,
b. ostatni - ze światłem czerwonym, skierowanym do tyłu,
2. w kolumnie o długości przekraczającej 20 m, idący po lewej
stronie z przodu i z tyłu, są obowiązani używać elementów
odblaskowych odpowiadających właściwym warunkom
technicznym, a ponadto idący po lewej stronie są obowiązani
nieść dodatkowe latarki ze światłem białym, rozmieszczone w
taki sposób, aby odległość między nimi nie przekraczała 10 m,
3. światło latarek powinno być widoczne z odległości co najmniej
150 m.
7. Zabrania się:
1. ruchu po jezdni kolumny pieszych w czasie mgły; zakaz ten
nie dotyczy kolumny wojskowej lub policyjnej,
2. ruchu po jezdni kolumny pieszych w wieku do 10 lat w
warunkach niedostatecznej widoczności,
3. prowadzenia po jezdni kolumny pieszych przez osobę w wieku
poniżej 18 lat.
Art. 13.
1. Pieszy, przechodząc przez jezdnię lub torowisko, jest obowiązany
zachować szczególną ostrożność oraz, z zastrzeżeniem ust. 2 i 3,
korzystać z przejścia dla pieszych. Pieszy znajdujący się na tym
przejściu ma pierwszeństwo przed pojazdem.
2. Przechodzenie przez jezdnię poza przejściem dla pieszych jest
dozwolone, gdy odległość od przejścia przekracza 100 m. Jeżeli
jednak skrzyżowanie znajduje się w odległości mniejszej niż 100 m
od wyznaczonego przejścia, przechodzenie jest dozwolone również
na tym skrzyżowaniu.
3. Przechodzenie przez jezdnię poza przejściem dla pieszych, o którym
mowa w ust. 2, jest dozwolone tylko pod warunkiem, że nie
spowoduje zagrożenia bezpieczeństwa ruchu lub utrudnienia ruchu
pojazdów. Pieszy jest obowiązany ustąpić pierwszeństwa pojazdom i
do przeciwległej krawędzi jezdni iść drogą najkrótszą, prostopadle
do osi jezdni.
4. Jeżeli na drodze znajduje się przejście nadziemne lub podziemne dla
pieszych, pieszy jest obowiązany korzystać z niego, z zastrzeżeniem
ust. 2 i 3.
5. Na obszarze zabudowanym, na drodze dwujezdniowej lub po której
kursują tramwaje po torowisku wyodrębnionym z jezdni, pieszy
przechodząc przez jezdnię lub torowisko jest obowiązany korzystać
tylko z przejścia dla pieszych.
6. Przechodzenie przez torowisko wyodrębnione z jezdni jest
dozwolone tylko w miejscu do tego przeznaczonym.
7. Jeżeli wysepka dla pasażerów na przystanku komunikacji publicznej
łączy się z przejściem dla pieszych, przechodzenie do i z przystanku
jest dozwolone tylko po tym przejściu.
8. Jeżeli przejście dla pieszych wyznaczone jest na drodze
dwujezdniowej, przejście na każdej jezdni uważa się za przejście
odrębne. Przepis ten stosuje się odpowiednio do przejścia dla
pieszych w miejscu, w którym ruch pojazdów jest rozdzielony
wysepką lub za pomocą innych urządzeń na jezdni.
Art. 14.
Zabrania się:
1. wchodzenia na jezdnię:
a. bezpośrednio przed jadący pojazd, w tym również na przejściu
dla pieszych,
b. spoza pojazdu lub innej przeszkody ograniczającej widoczność
drogi,
2. przechodzenia przez jezdnię w miejscu o ograniczonej widoczności
drogi,
3. zwalniania kroku lub zatrzymywania się bez uzasadnionej potrzeby
podczas przechodzenia przez jezdnię lub torowisko,
4. przebiegania przez jezdnię,
5. chodzenia po torowisku,
6. wchodzenia na torowisko, gdy zapory lub półzapory są opuszczone
lub opuszczanie ich rozpoczęto,
7. przechodzenia przez jezdnię w miejscu, w którym urządzenie
zabezpieczające lub przeszkoda oddzielają drogę (ścieżkę) dla
pieszych albo chodnik od jezdni, bez względu na to, po której
stronie jezdni one się znajdują.
Art. 15.
Przepisów art. 11-14 nie stosuje się w razie zamknięcia ruchu pojazdów
na drodze.
Rozdział 3
Ruch pojazdów
Oddział 1
Zasady ogólne
Art. 16.
1. Kierującego pojazdem obowiązuje ruch prawostronny.
2. Kierujący pojazdem, korzystając z drogi dwujezdniowej, jest
obowiązany jechać po prawej jezdni; do jezdni tych nie wlicza się
jezdni przeznaczonej do dojazdu do nieruchomości położonej przy
drodze.
3. Kierujący pojazdem, korzystając z jezdni dwukierunkowej o co
najmniej czterech pasach ruchu, jest obowiązany zajmować pas
ruchu znajdujący się na prawej połowie jezdni.
4. Kierujący pojazdem jest obowiązany jechać możliwie blisko prawej
krawędzi jezdni. Jeżeli pasy ruchu na jezdni są wyznaczone, nie
może zajmować więcej niż jednego pasa.
5. Kierujący pojazdem zaprzęgowym, rowerem, wózkiem ręcznym oraz
osoba prowadząca pojazd napędzany silnikiem, idąca obok takiego
pojazdu, są obowiązani poruszać się po poboczu, chyba że nie
nadaje się ono do jazdy lub ruch pojazdu utrudniałby ruch pieszych.
6. Jeżeli tory pojazdów szynowych znajdują się w jezdni, kierujący
pojazdem znajdującym się na części jezdni, po której jeżdżą pojazdy
szynowe, jest obowiązany ustąpić pierwszeństwa nadjeżdżającemu
pojazdowi szynowemu.
Oddział 2
Włączanie się do ruchu
Art. 17.
1. Włączanie się do ruchu następuje przy rozpoczynaniu jazdy po
postoju lub zatrzymaniu się nie wynikającym z warunków lub
przepisów ruchu drogowego oraz przy wjeżdżaniu:
1. na drogę z nieruchomości, z obiektu przydrożnego lub dojazdu
do takiego obiektu, z drogi nie będącej drogą publiczną oraz
ze strefy zamieszkania,
2. na drogę z pola lub na drogę twardą z drogi gruntowej,
3. na jezdnię z pobocza lub innej części drogi, z pasa ruchu dla
pojazdów powolnych lub z drogi (ścieżki) dla rowerów,
4. pojazdem szynowym - na drogę z zajezdni lub na jezdnię z
pętli.
5. Kierujący pojazdem, włączając się do ruchu, jest obowiązany
zachować szczególną ostrożność oraz ustąpić pierwszeństwa
innemu pojazdowi lub uczestnikowi ruchu.
Art. 18.
1. Kierujący pojazdem, zbliżając się do oznaczonego przystanku
autobusowego (trolejbusowego) na obszarze zabudowanym, jest
obowiązany zmniejszyć prędkość, a w razie potrzeby zatrzymać się,
aby umożliwić kierującemu autobusem (trolejbusem) włączenie się
do ruchu, jeżeli kierujący takim pojazdem sygnalizuje
kierunkowskazem zamiar zmiany pasa ruchu lub wjechania z zatoki
na jezdnię.
2. Kierujący autobusem (trolejbusem), o którym mowa w ust. 1, może
wjechać na sąsiedni pas ruchu lub na jezdnię dopiero po upewnieniu
się, że nie spowoduje to zagrożenia bezpieczeństwa ruchu
drogowego.
Oddział 3
Prędkość i hamowanie
Art. 19.
1. Kierujący pojazdem jest obowiązany jechać z prędkością
zapewniającą panowanie nad pojazdem, z uwzględnieniem
warunków w jakich ruch się odbywa, a w szczególności: rzeźby
terenu, stanu i widoczności drogi, stanu i ładunku pojazdu,
warunków atmosferycznych i natężenia ruchu.
2. Kierujący pojazdem jest obowiązany:
1. jechać z prędkością nie utrudniającą jazdy innym kierującym,
2. hamować w sposób nie powodujący zagrożenia
bezpieczeństwa ruchu lub jego utrudnienia,
3. utrzymywać odstęp niezbędny do uniknięcia zderzenia w razie
hamowania lub zatrzymania się poprzedzającego pojazdu.
3. Poza obszarem zabudowanym, na jezdniach dwukierunkowych o
dwóch pasach ruchu, kierujący pojazdem objętym indywidualnym
ograniczeniem prędkości albo pojazdem lub zespołem pojazdów o
długości przekraczającej 7 m jest obowiązany utrzymywać taki
odstęp od pojazdu silnikowego znajdującego się przed nim, aby inne
wyprzedzające pojazdy mogły bezpiecznie wjechać w lukę
utrzymywaną między tymi pojazdami. Przepisu tego nie stosuje się,
jeżeli kierujący pojazdem przystępuje do wyprzedzania lub gdy
wyprzedzanie jest zabronione.
Art. 20.
1. Prędkość dopuszczalna pojazdu lub zespołu pojazdów na obszarze
zabudowanym wynosi 60 km/h, z zastrzeżeniem ust. 2.
2. Prędkość dopuszczalna pojazdu lub zespołu pojazdów w strefie
zamieszkania wynosi 20 km/h.
3. Prędkość dopuszczalna poza obszarem zabudowanym, z
zastrzeżeniem ust. 4 i 5, wynosi w przypadku:
1. samochodu osobowego, motocykla lub samochodu
ciężarowego o dopuszczalnej masie całkowitej nie
przekraczającej 3,5 t:
a. na autostradzie - 130 km/h,
b. na drodze ekspresowej dwujezdniowej - 110 km/h,
c. na drodze ekspresowej jednojezdniowej oraz na drodze
dwujezdniowej o co najmniej dwóch pasach
przeznaczonych dla każdego kierunku ruchu - 100 km/h
d. na pozostałych drogach - 90 km/h,
2. zespołu pojazdów lub pojazdu nie wymienionego w pkt 1:
a. na autostradzie, drodze ekspresowej lub drodze
dwujezdniowej o co najmniej dwóch pasach
przeznaczonych dla każdego kierunku ruchu - 80 km/h,
b. na pozostałych drogach - 70 km/h.
3. Dopuszczalna prędkość autobusu spełniającego dodatkowe
warunki techniczne określone w przepisach, o których mowa w
art. 66 ust. 5, na autostradzie i drodze ekspresowej wynosi
100 km/h.
4. Prędkość dopuszczalna pojazdu przewożącego materiały
niebezpieczne, oznakowanego odpowiednimi tablicami, poza
obszarem zabudowanym wynosi:
a. na autostradzie, drodze ekspresowej lub drodze
dwujezdniowej o co najmniej dwóch pasach
przeznaczonych dla każdego kierunku ruchu - 80 km/h,
b. na pozostałych drogach - 70 km/h.
5. Prędkość dopuszczalna niektórych pojazdów, z zastrzeżeniem
ust. 2, wynosi:
a. ciągnika rolniczego (również z przyczepą) - 30 km/h,
b. pojazdu z urządzeniem wystającym do przodu więcej niż
1,5 m od siedzenia dla kierującego - 30 km/h na
obszarze zabudowanym i 60 km/h poza obszarem
zabudowanym,
c. motocykla (również z przyczepą) i motoroweru, którymi
przewozi się dziecko w wieku do 7 lat - 40 km/h.
Art. 21.
1. Organ zarządzający ruchem na drogach może zmniejszyć lub
zwiększyć, za pomocą znaków drogowych, prędkość dopuszczalną
pojazdów obowiązującą na obszarze zabudowanym.
2. Prędkość dopuszczalna, o której mowa w ust. 1, może być:
1. zmniejszona - jeżeli warunki bezpieczeństwa ruchu na drodze
lub jej odcinku za tym przemawiają,
2. zwiększona - jeżeli warunki ruchu na drodze lub jej odcinku
zapewniają zachowanie bezpieczeństwa ruchu.
3. Organ zarządzający ruchem na drogach może zmniejszyć, za
pomocą znaków drogowych, prędkość dopuszczalną pojazdów
obowiązującą poza obszarem zabudowanym, jeżeli warunki
bezpieczeństwa ruchu na drodze lub jej odcinku za tym
przemawiają.
4. Organ rejestrujący pojazd może ustalić dla indywidualnego pojazdu
dopuszczalną prędkość niższą niż określona w art. 20, jeżeli jest to
uzasadnione konstrukcją lub stanem technicznym pojazdu.
Ograniczenie prędkości należy uwidocznić na znaku umieszczonym z
tyłu pojazdu.
Oddział 4
Zmiana kierunku jazdy lub pasa ruchu
Art. 22.
1. Kierujący pojazdem może zmienić kierunek jazdy lub zajmowany
pas ruchu tylko z zachowaniem szczególnej ostrożności.
2. Kierujący pojazdem jest obowiązany zbliżyć się:
1. do prawej krawędzi jezdni - jeżeli zamierza skręcić w prawo,
2. do środka jezdni lub na jezdni o ruchu jednokierunkowym do
lewej jej krawędzi - jeżeli zamierza skręcić w lewo.
3. Przepisu ust. 2 nie stosuje się, jeżeli wymiary pojazdu
uniemożliwiają skręcenie zgodnie z zasadą określoną w tym
przepisie lub dopuszczalna jest jazda wyłącznie w jednym kierunku.
4. Kierujący pojazdem, zmieniając poza skrzyżowaniem zajmowany
pas ruchu, jest obowiązany ustąpić pierwszeństwa pojazdowi
jadącemu po pasie ruchu, na który zamierza wjechać, oraz
wjeżdżającemu na ten pas z prawej strony.
5. Kierujący pojazdem jest obowiązany zawczasu i wyraźnie
sygnalizować zamiar zmiany kierunku jazdy lub pasa ruchu oraz
zaprzestać sygnalizowania niezwłocznie po wykonaniu manewru.
6. Zabrania się zawracania:
1. w tunelu, na moście, wiadukcie lub drodze jednokierunkowej,
na autostradzie,
2. na drodze ekspresowej, z wyjątkiem skrzyżowania lub miejsca
do tego przeznaczonego,
3. w warunkach, w których mogłoby to zagrozić bezpieczeństwu
ruchu na drodze lub ruch ten utrudnić.
Oddział 5
Wymijanie, omijanie i cofanie
Art. 23.
1. Kierujący pojazdem jest obowiązany:
1. przy wymijaniu zachować bezpieczny odstęp od wymijanego
pojazdu lub uczestnika ruchu, a w razie potrzeby zjechać na
prawo i zmniejszyć prędkość lub zatrzymać się,
2. przy omijaniu zachować bezpieczny odstęp od omijanego
pojazdu, uczestnika ruchu lub przeszkody, a w razie potrzeby
zmniejszyć prędkość; omijanie pojazdu sygnalizującego
zamiar skręcenia w lewo może odbywać się tylko z jego
prawej strony,
3. przy cofaniu ustąpić pierwszeństwa innemu pojazdowi lub
uczestnikowi ruchu i zachować szczególną ostrożność, a w
szczególności:
a. sprawdzić, czy wykonywany manewr nie spowoduje
zagrożenia bezpieczeństwa ruchu lub jego utrudnienia,
b. upewnić się, czy za pojazdem nie znajduje się
przeszkoda; w razie trudności w osobistym upewnieniu
się kierujący jest obowiązany zapewnić sobie pomoc
innej osoby.
4. Zabrania się cofania pojazdem w tunelu, na moście,
wiadukcie, autostradzie lub drodze ekspresowej.
Oddział 6
Wyprzedzanie
Art. 24.
1. Kierujący pojazdem jest obowiązany przed wyprzedzaniem upewnić
się w szczególności, czy:
1. ma odpowiednią widoczność i dostateczne miejsce do
wyprzedzania bez utrudnienia komukolwiek ruchu,
2. kierujący, jadący za nim, nie rozpoczął wyprzedzania,
3. kierujący, jadący przed nim na tym samym pasie ruchu, nie
zasygnalizował zamiaru wyprzedzania innego pojazdu, zmiany
kierunku jazdy lub zmiany pasa ruchu.
2. Kierujący pojazdem jest obowiązany przy wyprzedzaniu zachować
szczególną ostrożność, a zwłaszcza bezpieczny odstęp od
wyprzedzanego pojazdu lub uczestnika ruchu. W razie wyprzedzania
pojazdu jednośladowego lub kolumny pieszych odstęp ten nie może
być mniejszy niż 1 m.
3. Kierujący pojazdem jest obowiązany przy wyprzedzaniu przejeżdżać
z lewej strony wyprzedzanego pojazdu, z zastrzeżeniem ust. 4, 5 i
10.
4. Pojazd szynowy może być wyprzedzany tylko z prawej strony, chyba
że położenie torów uniemożliwia takie wyprzedzanie lub
wyprzedzanie odbywa się na jezdni jednokierunkowej.
5. Wyprzedzanie pojazdu lub uczestnika ruchu, który sygnalizuje
zamiar skręcenia w lewo, może odbywać się tylko z jego prawej
strony.
6. Kierującemu pojazdem wyprzedzanym zabrania się w czasie
wyprzedzania i bezpośrednio po nim zwiększania prędkości.
Kierujący pojazdem wolnobieżnym, ciągnikiem rolniczym lub
pojazdem bez silnika jest obowiązany zjechać jak najbardziej na
prawo i - w razie potrzeby - zatrzymać się w celu ułatwienia
wyprzedzania.
7. Zabrania się wyprzedzania pojazdu silnikowego jadącego po jezdni:
1. przy dojeżdżaniu do wierzchołka wzniesienia,
2. na zakręcie oznaczonym znakami ostrzegawczymi,
3. na skrzyżowaniu, z wyjątkiem skrzyżowania o ruchu okrężnym
lub na którym ruch jest kierowany.
8. Dopuszcza się wyprzedzanie w miejscach, o których mowa w ust. 7
pkt 1 i 2, na jezdni:
1. jednokierunkowej,
2. dwukierunkowej na odcinku z wyznaczonymi pasami ruchu,
pod warunkiem że kierujący nie wjeżdża na część jezdni
przeznaczoną do ruchu w kierunku przeciwnym - w miejscu,
gdzie jest to zabronione znakami na jezdni.
9. Dopuszcza się wyprzedzanie w miejscu, o którym mowa w ust. 7 pkt
3, pojazdu sygnalizującego zamiar skręcenia, pod warunkiem że
kierujący nie wjeżdża na część jezdni przeznaczoną do ruchu w
kierunku przeciwnym.
10. Dopuszcza się wyprzedzanie z prawej strony na odcinku drogi z
wyznaczonymi pasami ruchu, przy zachowaniu warunków
określonych w ust. 1 i 7:
1. na jezdni jednokierunkowej,
2. na jezdni dwukierunkowej, jeżeli co najmniej dwa pasy ruchu
na obszarze zabudowanym lub trzy pasy ruchu poza obszarem
zabudowanym przeznaczone są do jazdy w tym samym
kierunku.
11. Zabrania się wyprzedzania pojazdu uprzywilejowanego na obszarze
zabudowanym.
Oddział 7
Przecinanie się kierunków ruchu
Art. 25.
1. Kierujący pojazdem, zbliżając się do skrzyżowania, jest obowiązany
zachować szczególną ostrożność i ustąpić pierwszeństwa pojazdowi
nadjeżdżającemu z prawej strony, a jeżeli skręca w lewo, także
jadącemu z kierunku przeciwnego na wprost lub skręcającemu w
prawo.
2. Przepisu ust. 1 nie stosuje się do pojazdu szynowego, który ma
pierwszeństwo w stosunku do innych pojazdów, bez względu na to,
z której strony nadjeżdża.
3. Przepisy ust. 1 i 2 stosuje się również w razie przecinania się
kierunków ruchu poza skrzyżowaniem.
4. Kierującemu pojazdem zabrania się:
1. wjeżdżania na skrzyżowanie, jeżeli na skrzyżowaniu lub za nim
nie ma miejsca do kontynuowania jazdy,
2. rozdzielania kolumny pieszych.
Art. 26.
1. Kierujący pojazdem, zbliżając się do przejścia dla pieszych, jest
obowiązany zachować szczególną ostrożność i ustąpić pierwszeństwa
pieszemu znajdującemu się na przejściu.
2. Kierujący pojazdem, który skręca w drogę poprzeczną, jest
obowiązany ustąpić pierwszeństwa pieszemu przechodzącemu na
skrzyżowaniu przez jezdnię drogi, na którą wjeżdża.
3. Kierującemu pojazdem zabrania się:
1. wyprzedzania pojazdu na przejściu dla pieszych i bezpośrednio
przed nim, z wyjątkiem przejścia, na którym ruch jest
kierowany,
2. omijania pojazdu, który jechał w tym samym kierunku, lecz
zatrzymał się w celu ustąpienia pierwszeństwa pieszemu,
3. jazdy wzdłuż po chodniku lub przejściu dla pieszych.
4. Kierujący pojazdem, przejeżdżając przez chodnik lub drogę (ścieżkę)
dla pieszych, jest obowiązany jechać powoli i ustąpić pierwszeństwa
pieszemu.
5. Przepis ust. 4 stosuje się odpowiednio podczas jazdy po placu, na
którym ze względu na brak wyodrębnienia jezdni i chodników ruch
pieszych i pojazdów odbywa się po tej samej powierzchni.
6. Kierujący pojazdem jest obowiązany zachować szczególną
ostrożność przy przejeżdżaniu obok oznaczonego przystanku
tramwajowego nie znajdującego się przy chodniku. Jeżeli przystanek
nie jest wyposażony w wysepkę dla pasażerów, a na przystanek
wjeżdża tramwaj lub stoi na nim, kierujący jest obowiązany
zatrzymać pojazd w takim miejscu i na taki czas, aby zapewnić
pieszemu swobodne dojście do tramwaju lub na chodnik. Przepisy te
stosuje się odpowiednio przy ruchu innych pojazdów komunikacji
publicznej.
7. W razie przechodzenia przez jezdnię osoby niepełnosprawnej,
używającej specjalnego znaku, lub osoby o widocznej ograniczonej
sprawności ruchowej, kierujący jest obowiązany zatrzymać pojazd w
celu umożliwienia jej przejścia.
Art. 27.
1. Kierujący pojazdem, zbliżając się do przejazdu dla rowerzystów, jest
obowiązany ustąpić pierwszeństwa rowerowi znajdującemu się na
przejeździe.
2. Kierujący pojazdem, który skręca w drogę poprzeczną, jest
obowiązany ustąpić pierwszeństwa rowerowi jadącemu po drodze
(ścieżce) dla rowerów, przebiegającej przez jezdnię drogi, na którą
wjeżdża.
3. Kierujący pojazdem, przejeżdżając przez drogę (ścieżkę) dla
rowerów poza jezdnią, jest obowiązany ustąpić pierwszeństwa
rowerowi.
4. Kierującemu pojazdem zabrania się wyprzedzania pojazdu na
przejeździe dla rowerzystów i bezpośrednio przed nim, z wyjątkiem
przejazdu, na którym ruch jest kierowany.
Art. 28.
1. Kierujący pojazdem, zbliżając się do przejazdu kolejowego oraz
przejeżdżając przez przejazd, jest obowiązany zachować szczególną
ostrożność. Przed wjechaniem na tory jest on obowiązany upewnić
się, czy nie zbliża się pojazd szynowy, oraz przedsięwziąć
odpowiednie środki ostrożności, zwłaszcza jeżeli wskutek mgły lub z
innych powodów przejrzystość powietrza jest zmniejszona.
2. Kierujący jest obowiązany prowadzić pojazd z taką prędkością, aby
mógł go zatrzymać w bezpiecznym miejscu, gdy nadjeżdża pojazd
szynowy lub gdy urządzenie zabezpieczające albo dawany sygnał
zabrania wjazdu na przejazd.
3. Kierującemu pojazdem zabrania się:
1. objeżdżania opuszczonych zapór lub półzapór oraz wjeżdżania
na przejazd, jeżeli opuszczanie ich zostało rozpoczęte lub
podnoszenie nie zostało zakończone,
2. wjeżdżania na przejazd, jeżeli po drugiej stronie przejazdu nie
ma miejsca do kontynuowania jazdy,
3. wyprzedzania pojazdu na przejeździe kolejowym i
bezpośrednio przed nim,
4. omijania pojazdu oczekującego na otwarcie ruchu przez
przejazd, jeżeli wymagałoby to wjechania na część jezdni
przeznaczoną dla przeciwnego kierunku ruchu.
4. W razie unieruchomienia pojazdu na przejeździe kolejowym,
kierujący jest obowiązany niezwłocznie usunąć go z przejazdu, a
jeżeli nie jest to możliwe, ostrzec kierującego pojazdem szynowym o
niebezpieczeństwie.
5. Kierujący pojazdem lub zespołem pojazdów o długości
przekraczającej 10 m, który nie może rozwinąć prędkości większej
niż 6 km/h, przed wjazdem na przejazd kolejowy jest obowiązany
upewnić się, czy w czasie potrzebnym na przejechanie przez ten
przejazd nie nadjedzie pojazd szynowy lub uzgodnić czas tego
przejazdu z dróżnikiem kolejowym.
6. Przepisy ust. 1-4 stosuje się odpowiednio przy przejeżdżaniu przez
tory tramwajowe; przepis ust. 3 pkt 3 nie dotyczy skrzyżowania lub
przejazdu tramwajowego, na którym ruch jest kierowany.
Oddział 8
Ostrzeganie oraz jazda w warunkach zmniejszonej przejrzystości
powietrza
Art. 29.
1. Kierujący pojazdem może używać sygnału dźwiękowego lub
świetlnego w razie, gdy zachodzi konieczność ostrzeżenia o
niebezpieczeństwie.
2. Zabrania się:
1. nadużywania sygnału dźwiękowego lub świetlnego,
2. używania sygnału dźwiękowego na obszarze zabudowanym,
chyba że jest to konieczne w związku z bezpośrednim
niebezpieczeństwem,
3. ostrzegania światłami drogowymi w warunkach, w których
może to spowodować oślepienie innych kierujących.
Art. 30.
1. Kierujący pojazdem jest obowiązany zachować szczególną
ostrożność w czasie jazdy w warunkach zmniejszonej przejrzystości
powietrza, spowodowanej mgłą, opadami atmosferycznymi lub
innymi przyczynami, a ponadto:
1. kierujący pojazdem silnikowym jest obowiązany:
a. włączyć światła mijania lub przeciwmgłowe przednie albo
oba te światła jednocześnie,
b. poza obszarem zabudowanym podczas mgły dawać
krótkotrwałe sygnały dźwiękowe w czasie wyprzedzania
lub omijania;
2. kierujący innym pojazdem niż pojazd, o którym mowa w pkt
1, jest obowiązany:
a. włączyć światła, w które pojazd jest wyposażony,
b. korzystać z pobocza drogi, a jeżeli nie jest to możliwe,
jechać jak najbliżej krawędzi jezdni i nie wyprzedzać
innego pojazdu.
3. Obowiązek używania świateł, o którym mowa w ust. 1,
dotyczy kierującego pojazdem także podczas zatrzymania
wynikającego z warunków lub przepisów ruchu drogowego.
4. Kierujący pojazdem może używać tylnych świateł
przeciwmgłowych, jeżeli zmniejszona przejrzystość powietrza
ogranicza widoczność na odległość mniejszą niż 50 m. W razie
poprawy widoczności kierujący pojazdem jest obowiązany
niezwłocznie wyłączyć te światła.
Oddział 9
Holowanie
Art. 31.
1. Kierujący może holować pojazd silnikowy tylko pod warunkiem, że:
1. prędkość pojazdu holującego nie przekracza 30 km/h na
obszarze zabudowanym i 60 km/h poza tym obszarem,
2. pojazd holujący ma włączone światła mijania również w
okresie dostatecznej widoczności,
3. w pojeździe holowanym znajduje się kierujący mający
uprawnienie do kierowania tym pojazdem, chyba że pojazd
jest holowany w sposób wykluczający potrzebę kierowania
nim,
4. pojazd holowany jest połączony z pojazdem holującym w
sposób wykluczający odczepienie się w czasie jazdy; nie
dotyczy to holowania motocykla, który powinien być połączony
z pojazdem holującym połączeniem giętkim w sposób
umożliwiający łatwe odczepienie,
5. pojazd holowany, z wyjątkiem motocykla, jest oznaczony z
tyłu po lewej stronie ostrzegawczym trójkątem odblaskowym,
a w okresie niedostatecznej widoczności ma ponadto włączone
światła pozycyjne; zamiast oznaczenia trójkątem
odblaskowym pojazd holowany może wysyłać żółte sygnały
błyskowe w sposób widoczny dla innych uczestników ruchu,
6. w pojeździe holowanym na połączeniu sztywnym jest sprawny
co najmniej jeden układ hamulców, a w pojeździe holowanym
na połączeniu giętkim - dwa układy,
7. odległość między pojazdami wynosi nie więcej niż 3 m przy
połączeniu sztywnym, a od 4 do 6 m przy połączeniu giętkim,
przy czym połączenie jest oznakowane na przemian pasami
białymi i czerwonymi albo zaopatrzone w chorągiewkę barwy
żółtej lub czerwonej; przepisu tego nie stosuje się w razie
holowania pojazdów jednostek wojskowych
podporządkowanych Ministrom Obrony Narodowej oraz Spraw
Wewnętrznych i Administracji.
2. Zabrania się holowania:
1. pojazdu o niesprawnym układzie kierowniczym lub o
niesprawnych hamulcach, chyba że sposób holowania
wyklucza potrzebę ich użycia,
2. pojazdu za pomocą połączenia giętkiego, jeżeli w pojeździe
tym działanie układu hamulcowego uzależnione jest od pracy
silnika, a silnik jest unieruchomiony,
3. więcej niż jednego pojazdu, z wyjątkiem pojazdu członowego,
4. pojazdem z przyczepą (naczepą),
5. na autostradzie, z wyjątkiem holowania przez pojazdy
przeznaczone do holowania do najbliższego wyjazdu lub
miejsca obsługi podróżnych.
3. W razie holowania pojazdu w sposób wykluczający potrzebę
kierowania nim lub użycia hamulców, rzeczywista masa całkowita
pojazdu holowanego nie może przekraczać rzeczywistej masy
całkowitej pojazdu holującego.
Oddział 10
Ruch pojazdów w kolumnie
Art. 32.
1. Liczba pojazdów jadących w zorganizowanej kolumnie nie może
przekraczać:
1. samochodów osobowych, motorowerów lub motocykli - 10,
2. rowerów jednośladowych - 15,
3. pozostałych pojazdów - 5.
2. Odległość między jadącymi kolumnami nie może być mniejsza niż
500 m dla kolumn pojazdów samochodowych oraz 200 m dla
kolumn pozostałych pojazdów.
3. Odległość między rowerami poruszającymi się w kolumnie rowerów
jednośladowych nie może przekroczyć 5 m.
4. Jazda w kolumnie nie zwalnia kierującego pojazdem od
przestrzegania obowiązujących przepisów ruchu drogowego.
5. Przepisów ust. 1 i 2 nie stosuje się do pojazdów uprzywilejowanych
oraz do pojazdów jednostek podporządkowanych Ministrom Spraw
Wewnętrznych i Administracji oraz Obrony Narodowej.
6. Zabrania się wjeżdżania między jadące w kolumnie rowery
jednośladowe oraz pojazdy, o których mowa w ust. 5.
Ministrowie Spraw Wewnętrznych i Administracji oraz Obrony Narodowej
w porozumieniu z Ministrem Transportu i Gospodarki Morskiej określą, w
drodze zarządzenia, sposób organizacji i oznakowania kolumn pojazdów
jednostek podporządkowanych Ministrom Spraw Wewnętrznych i
Administracji oraz Obrony Narodowej.
Oddział 11
Przepisy dodatkowe o ruchu rowerów, motorowerów oraz
pojazdów zaprzęgowych
Art. 33.
1. Kierujący rowerem, korzystając z drogi (ścieżki) dla rowerów i
pieszych, jest obowiązany zachować szczególną ostrożność wobec
pieszego idącego taką drogą i ustępować mu pierwszeństwa.
2. Dziecko w wieku do 7 lat może być przewożone na rowerze pod
warunkiem, że jest ono umieszczone na dodatkowym siodełku
zapewniającym bezpieczną jazdę.
3. Kierującemu rowerem lub motorowerem zabrania się:
1. jazdy po jezdni obok innego uczestnika ruchu,
2. jazdy bez trzymania co najmniej jednej ręki na kierownicy
oraz nóg na pedałach lub podnóżkach,
3. czepiania się pojazdów.
4. Na przejeździe dla rowerzystów, kierującemu rowerem zabrania się:
1. wjeżdżania bezpośrednio przed jadący pojazd,
2. zwalniania lub zatrzymywania się bez uzasadnionej przyczyny.
5. Korzystanie z chodnika przez kierującego rowerem jest dozwolone
jedynie w razie braku drogi (ścieżki) dla rowerów i niemożności
korzystania z jezdni, jeżeli dozwolony jest na niej ruch pojazdów
samochodowych z prędkością większą niż określona w art. 20 ust. 1.
Kierujący rowerem, korzystając z chodnika, jest obowiązany
zachować szczególną ostrożność oraz ustępować pierwszeństwa
pieszemu.
Art. 34.
1. Do zaprzęgu może być używane tylko zwierzę niepłochliwe,
odpowiednio sprawne fizycznie i dające sobą kierować.
2. Kierujący pojazdem zaprzęgowym jest obowiązany utrzymywać
pojazd i zaprzęg w takim stanie, aby mógł nad nimi panować.
3. Bezpośrednio jeden za drugim może jechać nie więcej niż 5
pojazdów zaprzęgowych. Odległość między piątym pojazdem a
następnym nie może być mniejsza niż 200 m.
4. Kierujący pojazdem zaprzęgowym przy wjeżdżaniu na drogę twardą
w miejscu gdzie nie ma dostatecznej widoczności drogi, jest
obowiązany prowadzić zwierzę za uzdę.
5. Kierującemu pojazdem zaprzęgowym zabrania się:
1. przeciążania zwierzęcia,
2. jazdy obok innego uczestnika ruchu na jezdni,
3. pozostawiania pojazdu nie zabezpieczonego przed ruszeniem,
4. jazdy pojazdem na płozach bez dzwonków lub grzechotek.
Rozdział 4
Ruch zwierząt
Art. 35.
1. Jazda wierzchem i pędzenie zwierząt powinny się odbywać po
drodze przeznaczonej do pędzenia zwierząt. W razie braku takiej
drogi jazda wierzchem i pędzenie zwierząt mogą odbywać się po
poboczu, a jeżeli brak jest pobocza - po jezdni.
2. Do jazdy wierzchem i pędzenia zwierząt stosuje się odpowiednio
przepisy art. 34 ust. 1 i 2 oraz przepisy o ruchu pojazdów.
Art. 36.
1. Zabrania się jazdy wierzchem:
1. bez uzdy,
2. obok innego uczestnika ruchu na jezdni,
3. po drodze oznaczonej znakami z numerem drogi
międzynarodowej oraz po drodze, na której obowiązuje zakaz
ruchu pojazdów zaprzęgowych,
4. po drodze twardej w okresie niedostatecznej widoczności,
5. po drodze twardej osobie w wieku poniżej 17 lat.
2. Jeździec może prowadzić luzem tylko jedno zwierzę po swojej
prawej stronie.
Art. 37.
1. Zwierzęta w stadzie mogą być pędzone po drodze tylko pod
odpowiednim nadzorem. Zwierze pojedyncze może być prowadzone
tylko na uwięzi.
2. Poganiacz zwierząt jest obowiązany:
1. iść po lewej stronie pędzonych zwierząt,
2. w okresie niedostatecznej widoczności nieść latarkę z
widocznym z odległości co najmniej 150 m światłem białym.
3. Zwierzęta mogą być prowadzone luzem przy pojeździe zaprzęgowym
z jego prawej strony, w liczbie nie większej niż 2 sztuki.
4. Zabrania się:
1. pędzenia zwierząt po drodze oznaczonej znakami z numerem
drogi międzynarodowej, a po innej drodze twardej - w okresie
od zmierzchu do świtu,
2. pędzenia zwierząt po drodze twardej osobie w wieku poniżej
13 lat,
3. pędzenia zwierząt w poprzek drogi w miejscu niewidocznym na
dostateczną odległość,
4. zatrzymywania zwierząt na jezdni,
5. zajmowania przez zwierzęta więcej niż prawej połowy jezdni
albo drogi (ścieżki) dla pieszych lub rowerów.

5. Wojewoda może wprowadzić zakaz pędzenia zwierząt na
określonych drogach lub obszarach oraz w określonym czasie.
Rozdział 5
Porządek i bezpieczeństwo ruchu na drogach
Oddział 1
Przepisy porządkowe
Art. 38.
1. Kierujący pojazdem jest obowiązany mieć przy sobie i okazywać na
żądanie uprawnionego organu, wymagane dla danego rodzaju
pojazdu lub kierującego:
1. dokument stwierdzający uprawnienie do kierowania pojazdem,
2. dokument stwierdzający dopuszczenie pojazdu do ruchu,
3. dokument stwierdzający zawarcie umowy obowiązkowego
ubezpieczenia odpowiedzialności cywilnej posiadacza pojazdu
lub stwierdzający opłacenie składki tego ubezpieczenia,
4. świadectwo kwalifikacji,
5. inne dokumenty, jeżeli obowiązek taki wynika z odrębnej
ustawy.
Art. 39.
1. Kierujący pojazdem samochodowym oraz osoba przewożona takim
pojazdem wyposażonym w pasy bezpieczeństwa są obowiązani
korzystać z tych pasów podczas jazdy, z zastrzeżeniem ust. 3.
2. Obowiązek korzystania z pasów bezpieczeństwa nie dotyczy:
1. osoby mającej zaświadczenie lekarskie o przeciwwskazaniu do
używania pasów bezpieczeństwa,
2. kobiety o widocznej ciąży,
3. kierującego taksówką osobową podczas przewożenia pasażera,
4. instruktora lub egzaminatora podczas szkolenia lub
egzaminowania,
5. policjanta, funkcjonariusza Urzędu Ochrony Państwa, Straży
Granicznej i Służby Więziennej, żołnierza Sił Zbrojnych oraz
żołnierza jednostki wojskowej podporządkowanej Ministrowi
Spraw Wewnętrznych i Administracji - podczas przewożenia
osób zatrzymanych,
6. funkcjonariusza Biura Ochrony Rządu podczas wykonywania
czynności służbowych,
7. zespołu medycznego w czasie udzielania pomocy medycznej,
8. konwojenta podczas przewożenia wartości pieniężnych,
9. osoby chorej lub niepełnosprawnej przewożonej na noszach
lub w wózku inwalidzkim.
3. Dziecko przewozi się w pojeździe samochodowym wyposażonym w
pasy bezpieczeństwa w foteliku ochronnym lub innym urządzeniu do
przewożenia dzieci odpowiadającym właściwym warunkom
technicznym, jeżeli ze względu na wagę lub wzrost dziecka nie jest
możliwe bezpośrednie wykorzystanie tych pasów.
4. Przepis ust. 3 nie dotyczy przewozu dziecka taksówką osobową,
pojazdem pogotowia ratunkowego lub Policji.
Art. 40.
Kierujący motocyklem lub motorowerem oraz osoba przewożona
takimi pojazdami są obowiązani używać w czasie jazdy hełmów
ochronnych odpowiadających właściwym warunkom technicznym.
Art. 41.
Osoba wykonująca roboty lub inne czynności na drodze jest
obowiązana używać w sposób widoczny dla innych uczestników ruchu
elementów odblaskowych odpowiadających właściwym warunkom
technicznym.
Art. 42.
Niewidomy podczas samodzielnego poruszania się po drodze jest
obowiązany nieść białą laskę w sposób widoczny dla innych uczestników
ruchu.
Art. 43.
1. Dziecko w wieku do 7 lat może korzystać z drogi tylko pod opieką
osoby, która osiągnęła wiek co najmniej 10 lat. Nie dotyczy to strefy
zamieszkania.
2. Dziecko w wieku do 15 lat, poruszające się po drodze po zmierzchu
poza obszarem zabudowanym, jest obowiązane używać elementów
odblaskowych w sposób widoczny dla innych uczestników ruchu.
3. Przepisy ust. 1 i 2 nie dotyczą drogi przeznaczonej wyłącznie dla
pieszych.
Art. 44.
1. Kierujący pojazdem w razie uczestniczenia w wypadku drogowym
jest obowiązany:
1. zatrzymać pojazd, nie powodując przy tym zagrożenia
bezpieczeństwa ruchu drogowego,
2. przedsięwziąć odpowiednie środki w celu zapewnienia
bezpieczeństwa ruchu w miejscu wypadku,
3. niezwłocznie usunąć pojazd z miejsca wypadku, aby nie
powodował zagrożenia lub tamowania ruchu, jeżeli nie ma
zabitego lub rannego,
4. podać swoje dane personalne, dane personalne właściciela lub
posiadacza pojazdu oraz dane dotyczące zakładu ubezpieczeń,
z którym zawarta jest umowa obowiązkowego ubezpieczenia
odpowiedzialności cywilnej, na żądanie osoby uczestniczącej w
wypadku.
2. Jeżeli w wypadku jest zabity lub ranny, kierujący pojazdem jest
obowiązany ponadto:
1. udzielić niezbędnej pomocy ofiarom wypadku oraz wezwać
pogotowie ratunkowe i Policję,
2. nie podejmować czynności, które mogłyby utrudnić ustalenie
przebiegu wypadku,
3. pozostać na miejscu wypadku, a jeżeli wezwanie pogotowia
lub Policji wymaga oddalenia się, niezwłocznie powrócić na to
miejsce.
3. Przepisy ust. 1 i 2 stosuje się odpowiednio do innych osób
uczestniczących w wypadku.
Art. 45.
1. Zabrania się:
1. kierowania pojazdem, prowadzenia kolumny pieszych, jazdy
wierzchem lub pędzenia zwierząt osobie w stanie
nietrzeźwości, w stanie po użyciu alkoholu lub środka
działającego podobnie do alkoholu,
2. holowania pojazdu kierowanego przez osobę, o której mowa w
pkt 1,
3. otwierania drzwi pojazdu, pozostawiania otwartych drzwi lub
wysiadania bez upewnienia się, że nie spowoduje to
zagrożenia bezpieczeństwa ruchu lub jego utrudnienia,
4. wykorzystywania drogi lub poszczególnych jej części w sposób
niezgodny z przeznaczeniem, chyba że przepisy szczegółowe
stanowią inaczej,
5. wjeżdżania na pas między jezdniami,
6. pozostawiania na drodze przedmiotów, które mogłyby zagrozić
bezpieczeństwu ruchu; jeżeli jednak usunięcie ich nie jest
możliwe, należy je oznaczyć w sposób widoczny w dzień i w
nocy,
7. umieszczania na drodze lub w jej pobliżu urządzeń
wysyłających lub odbijających światło w sposób powodujący
oślepienie albo wprowadzających w błąd uczestników ruchu,
8. samowolnego umieszczania lub włączania albo usuwania lub
wyłączania znaków i sygnałów drogowych oraz urządzeń
ostrzegawczo-zabezpieczających lub kontrolnych na drodze,
jak również zmiany ich położenia lub ich zasłaniania,
9. zaśmiecania lub zanieczyszczania drogi,
10. samowolnego umieszczania na drodze jakichkolwiek znaków,
napisów lub symboli.
1. Kierującemu pojazdem zabrania się:
1. korzystania podczas jazdy z telefonu komórkowego, chyba że
korzysta z urządzenia głośno mówiącego,
2. przewożenia osoby, o której mowa w ust. 1 pkt 1, na rowerze
lub motorowerze albo motocyklu, chyba że jest przewożona w
bocznym wózku,
3. przewożenia pasażera w sposób niezgodny z art. 39, 40 lub 63
ust. 1,
4. przewożenia w foteliku ochronnym dziecka siedzącego tyłem
do kierunku jazdy na przednim siedzeniu pojazdu
samochodowego wyposażonego w poduszkę powietrzną dla
pasażera,
5. przewożenia poza specjalnym fotelikiem ochronnym dziecka w
wieku do 10 lat na przednim siedzeniu pojazdu
samochodowego.
Oddział 2
Zatrzymanie i postój
Art. 46.
1. Zatrzymanie i postój pojazdu są dozwolone tylko w miejscu i w
warunkach, w których jest on z dostatecznej odległości widoczny dla
innych kierujących i nie powoduje zagrożenia bezpieczeństwa ruchu
drogowego lub jego utrudnienia.
2. Kierujący pojazdem, zatrzymując pojazd na jezdni, jest obowiązany
ustawić go jak najbliżej jej krawędzi oraz równolegle do niej.
3. W czasie postoju na drodze poza obszarem zabudowanym pojazd
powinien znajdować się, jeżeli to tylko możliwe, poza jezdnią.
4. Kierujący pojazdem jest obowiązany stosować sposób zatrzymania
lub postoju wskazany znakami drogowymi.
5. Kierujący pojazdem jest obowiązany w czasie postoju zabezpieczyć
pojazd przed możliwością jego uruchomienia przez osobę
niepowołaną oraz zachować inne środki ostrożności niezbędne do
uniknięcia wypadku.
Art. 47.
1. Dopuszcza się zatrzymanie lub postój na chodniku kołami jednego
boku lub przedniej osi pojazdu samochodowego o dopuszczalnej
masie całkowitej nie przekraczającej 2,5 t, pod warunkiem że:
1. na danym odcinku jezdni nie obowiązuje zakaz zatrzymania
lub postoju,
2. szerokość chodnika pozostawionego dla pieszych jest taka, że
nie utrudni im ruchu i jest nie mniejsza niż 1,5 m,
3. pojazd umieszczony przednią osią na chodniku nie tamuje
ruchu pojazdów na jezdni.
2. Dopuszcza się, przy zachowaniu warunków określonych w ust. 1 pkt
2, zatrzymanie lub postój na chodniku przy krawędzi jezdni całego
samochodu osobowego, motocykla, motoroweru lub roweru. Inny
pojazd o dopuszczalnej masie całkowitej nie przekraczającej 2,5 t
może być w całości umieszczony na chodniku tylko w miejscu
wyznaczonym odpowiednimi znakami drogowymi.
Art. 48.
1. Pojazd może być usunięty z drogi na koszt właściciela, jeżeli
pozostawiono go w miejscu, gdzie jest to zabronione i utrudnia ruch
lub zag
2. Pojazd może być unieruchomiony na koszt właściciela przez
zastosowanie urządzenia technicznego do blokady kół, jeżeli
pozostawiono go w miejscu, gdzie jest to zabronione, lecz nie
utrudnia ruchu lub nie zagraża jego bezpieczeństwu.
Art. 49.
1. Zabrania się zatrzymania pojazdu:
1. na przejeździe kolejowym, na przejeździe tramwajowym, na
skrzyżowaniu oraz w odległości mniejszej niż 10 m od
przejazdu lub skrzyżowania,
2. na przejściu dla pieszych, na przejeździe dla rowerzystów oraz
w odległości mniejszej niż 10 m przed tym przejściem lub
przejazdem; na drodze dwukierunkowej o dwóch pasach ruchu
zakaz ten obowiązuje także za tym przejściem lub
przejazdem,
3. w tunelu, na moście lub na wiadukcie,
4. na jezdni wzdłuż linii ciągłej oraz w pobliżu jej punktów
krańcowych, jeżeli zmusiłoby to innych kierujących pojazdami
wielośladowymi do najeżdżania na tę linię,
5. na jezdni obok linii przerywanej wyznaczającej krawędź jezdni
oraz na jezdni i na poboczu obok linii ciągłej wyznaczającej
krawędź jezdni,
6. w odległości mniejszej niż 10 m od przedniej strony znaku lub
sygnału drogowego, jeżeli zostałyby one zasłonięte przez
pojazd,
7. na jezdni przy jej lewej krawędzi, z wyjątkiem zatrzymania lub
postoju pojazdu na obszarze zabudowanym na drodze
jednokierunkowej lub na jezdni dwukierunkowej o małym
ruchu,
8. na pasie między jezdniami,
9. w odległości mniejszej niż 15 m od słupka lub tablicy
oznaczającej przystanek, a na przystanku z zatoką - na całej
jej długości,
10. w odległości mniejszej niż 15 m od punktów krańcowych
wysepki, jeżeli jezdnia z prawej jej strony ma tylko jeden pas
ruchu,
11. na drodze (ścieżce) dla rowerów.
2. Zabrania się postoju:
1. w miejscu utrudniającym wjazd lub wyjazd, w szczególności
do i z bramy, garażu, parkingu lub wnęki postojowej,
2. w miejscu utrudniającym dostęp do innego prawidłowo
zaparkowanego pojazdu lub wyjazd tego pojazdu,
3. przed i za przejazdem kolejowym, po obu stronach drogi, na
odcinku od przejazdu kolejowego do słupka wskaźnikowego z
jedną kreską,
4. w strefie zamieszkania w innym miejscu niż wyznaczone w
tym celu,
5. na obszarze zabudowanym, pojazdu lub zespołu pojazdów o
dopuszczalnej masie całkowitej przekraczającej 16 t lub o
długości przekraczającej 12 m, poza wyznaczonymi w tym
celu parkingami.
3. Zabrania się zatrzymania lub postoju pojazdu na autostradzie lub
drodze ekspresowej w innym miejscu niż wyznaczone w tym celu.
Jeżeli unieruchomienie pojazdu nastąpiło z przyczyn technicznych,
kierujący pojazdem jest obowiązany usunąć pojazd z jezdni oraz
ostrzec innych uczestników ruchu.
4. Zakaz zatrzymania lub postoju pojazdu nie dotyczy unieruchomienia
pojazdu wynikającego z warunków lub przepisów ruchu drogowego.
Art. 50.
1. Kierujący pojazdem jest obowiązany sygnalizować postój pojazdu
silnikowego lub przyczepy z powodu uszkodzenia lub wypadku:
1. na autostradzie lub drodze ekspresowej - w każdym
przypadku,
2. na pozostałych drogach twardych:
a. poza obszarem zabudowanym - w razie postoju na
jezdni w miejscu, w którym jest to zabronione, a na
poboczu, jeżeli pojazd nie jest widoczny z dostatecznej
odległości,
b. na obszarze zabudowanym - w razie postoju na jezdni w
miejscu, w którym zatrzymanie jest zabronione.
2. Postój pojazdu, o którym mowa w ust. 1, należy sygnalizować w
sposób następujący:
1. na autostradzie lub drodze ekspresowej - przez:
a. włączenie świateł awaryjnych pojazdu, a jeżeli pojazd
nie jest w nie wyposażony, należy włączyć światła
pozycyjne,
b. umieszczenie ostrzegawczego trójkąta odblaskowego w
odległości 100 m za pojazdem; trójkąt ten umieszcza się
na jezdni lub poboczu, odpowiednio do miejsca
unieruchomienia pojazdu,
2. na pozostałych drogach:
a. poza obszarem zabudowanym - przez umieszczenie w
odległości 30-50 m za pojazdem ostrzegawczego
trójkąta odblaskowego i włączenie świateł awaryjnych;
w razie gdy pojazd nie jest wyposażony w światła
awaryjne, należy włączyć światła pozycyjne,
b. na obszarze zabudowanym - przez włączenie świateł
awaryjnych, a jeżeli pojazd nie jest w nie wyposażony,
należy włączyć światła pozycyjne i umieścić
ostrzegawczy trójkąt odblaskowy za pojazdem lub na
nim, na wysokości nie większej niż 1 m.
3. Sygnalizowanie, o którym mowa w ust. 1 i 2, obowiązuje przez cały
czas postoju pojazdu.
Oddział 3
Używanie świateł zewnętrznych
Art. 51.
1. Kierujący pojazdem jest obowiązany używać świateł mijania podczas
jazdy w warunkach normalnej przejrzystości powietrza:
1. w czasie od zmierzchu do świtu,
2. w okresie od 1 października do ostatniego dnia lutego - przez
całą dobę,
3. w tunelu.
4. W czasie od świtu do zmierzchu w warunkach normalnej
przejrzystości powietrza, zamiast świateł mijania, kierujący
pojazdem może używać świateł do jazdy dziennej.
5. W czasie od zmierzchu do świtu, na nie oświetlonych drogach,
zamiast świateł mijania lub łącznie z nimi, kierujący pojazdem
może używać świateł drogowych, o ile nie oślepi innych
kierujących albo pieszych poruszających się w kolumnie.
Kierujący pojazdem, używając świateł drogowych, jest
obowiązany przełączyć je na światła mijania w razie zbliżania
się:
1. pojazdu nadjeżdżającego z przeciwka, przy czym jeżeli
jeden z kierujących wyłączył światła drogowe - drugi jest
obowiązany uczynić to samo,
2. do pojazdu poprzedzającego, jeżeli kierujący może być
oślepiony,
3. pojazdu szynowego lub komunikacji wodnej, jeżeli
poruszają się w takiej odległości, że istnieje możliwość
oślepienia kierujących tymi pojazdami.
4. Kierujący motocyklem, motorowerem lub pojazdem
szynowym jest obowiązany używać podczas jazdy
świateł mijania, z zastrzeżeniem ust. 3.
5. Na drodze krętej, oznaczonej odpowiednimi znakami
drogowymi, kierujący pojazdem może używać przednich
świateł przeciwmgłowych od zmierzchu do świtu,
również w warunkach normalnej przejrzystości
powietrza.
6. Przepisów ust. 1-4 nie stosuje się do kierujących
pojazdami, które nie są wyposażone w światła mijania,
drogowe lub światła do jazdy dziennej. W przypadkach
określonych w ust. 1 pkt 1 i 3 zamiast tych świateł
należy używać świateł stanowiących obowiązkowe
wyposażenie pojazdów.
7. Przepisy ust. 1-5 stosuje się odpowiednio podczas
zatrzymania pojazdu, wynikającego z warunków lub
przepisów ruchu drogowego. Jeżeli zatrzymanie trwa
ponad 1 minutę, dopuszcza się wyłączenie świateł
zewnętrznych pojazdu, o ile na tym samym pasie ruchu,
przed tym pojazdem i za nim, stoją inne pojazdy.
Art. 52.
1. Kierujący pojazdem silnikowym lub szynowym, jest obowiązany
podczas zatrzymania lub postoju w warunkach niedostatecznej
widoczności używać świateł pozycyjnych przednich i tylnych lub
świateł postojowych. Dopuszcza się włączenie świateł postojowych
jedynie od strony środka jezdni w pojeździe nie złączonym z
przyczepą oraz w zespole pojazdów o długości nie przekraczającej 6
m.
2. Podczas zatrzymania lub postoju, w miejscu oświetlonym w stopniu
zapewniającym widoczność pojazdu lub znajdującym się poza
jezdnią i poboczem, wszystkie światła pojazdu mogą być wyłączone.
Przepis ten nie dotyczy pojazdu szynowego oraz pojazdu, na którym
znajduje się urządzenie lub ładunek, wystające poza pojazd i
wymagające oznaczenia odrębnymi światłami.
3. Światło oświetlające przedmioty przydrożne (szperacz) może być
włączone tylko podczas zatrzymania lub postoju, pod warunkiem że
nie oślepi innych uczestników ruchu. Ograniczenie to nie dotyczy
pojazdu uprzywilejowanego.
Oddział 4
Warunki używania pojazdów w ruchu drogowym
Art. 53.
1. Pojazdem uprzywilejowanym w ruchu drogowym może być pojazd
samochodowy:
1. straży pożarnej,
2. pogotowia ratunkowego,
3. Policji,
4. jednostki ratownictwa chemicznego,
5. Straży Granicznej,
6. Urzędu Ochrony Państwa,
7. Żandarmerii Wojskowej i Wojskowych Służb Informacyjnych,
8. Służby Więziennej,
9. jednostki nie wymienionej w pkt 1-8, jeżeli jest używany w
związku z ratowaniem życia lub zdrowia ludzkiego - na
podstawie zezwolenia Ministra Spraw Wewnętrznych i
Administracji.
2. Kierujący pojazdem uprzywilejowanym może, pod warunkiem
zachowania szczególnej ostrożności, nie stosować się do przepisów o
ruchu pojazdów, zatrzymaniu i postoju oraz do znaków i sygnałów
drogowych tylko w razie, gdy:
1. uczestniczy:
a. w akcji związanej z ratowaniem życia, zdrowia ludzkiego
lub mienia albo koniecznością zapewnienia
bezpieczeństwa lub porządku publicznego albo
b. w przejeździe kolumny pojazdów uprzywilejowanych,
2. pojazd wysyła jednocześnie sygnały świetlny i dźwiękowy; po
zatrzymaniu pojazdu nie wymaga się używania sygnału
dźwiękowego,
3. w pojeździe włączone są światła drogowe lub mijania.
3. Kierujący pojazdem uprzywilejowanym jest obowiązany stosować się
do poleceń i sygnałów dawanych przez osoby kierujące ruchem lub
upoważnione do jego kontroli.
4. Minister Spraw Wewnętrznych i Administracji określi, w drodze
rozporządzenia, okoliczności w jakich używane są pojazdy
uprzywilejowane w kolumnach.
Art. 54.
1. Pojazd wykonujący na drodze prace porządkowe, remontowe lub
modernizacyjne powinien wysyłać żółte sygnały błyskowe.
2. Kierujący pojazdem, o którym mowa w ust. 1, może, pod
warunkiem zachowania szczególnej ostrożności, nie stosować się do
przepisów o obowiązku jazdy na jezdni lub przy jej prawej krawędzi
oraz o zatrzymaniu i postoju, z tym że:
1. na jezdni jednokierunkowej oraz poza obszarem
zabudowanym, podczas oczyszczania drogi ze śniegu
dopuszcza się również jazdę przy lewej krawędzi jezdni,
2. jazdę po chodniku dopuszcza się tylko przy zachowaniu
bezpieczeństwa pieszych.
3. Pojazd, który ze względu na konstrukcję, ładunek lub nietypowe
zachowanie na drodze może zagrażać bezpieczeństwu w ruchu
drogowym powinien wysyłać żółte sygnały błyskowe.
4. Zabrania się, z zastrzeżeniem art. 31 ust. 1 pkt 5, używania żółtych
sygnałów błyskowych do innych celów niż określone w ust. 1 i 3.
Art. 55.
1. Pojazd do nauki jazdy lub przeprowadzania egzaminu państwowego
oznacza się tablicą kwadratową barwy niebieskiej z białą literą "L",
umieszczoną na pojeździe. W warunkach niedostatecznej
widoczności tablica umieszczona na pojeździe, z wyłączeniem tablicy
na motocyklu, powinna być oświetlona. Tablica, którą oznaczony
jest motocykl, powinna być wykonana z materiału odblaskowego.
2. Podczas kierowania pojazdem do nauki jazdy przez osobę inną niż
osoba ubiegająca się o uprawnienie do kierowania pojazdem tablica,
o której mowa w ust. 1, powinna być zasłonięta lub złożona.
3. Kierujący pojazdem, przejeżdżając obok pojazdu, o którym mowa w
ust. 1, lub jadąc za nim, jest obowiązany zachować szczególną
ostrożność.
Art. 56.
1. Przewóz materiałów niebezpiecznych może odbywać się tylko
pojazdem do tego przystosowanym i oznaczonym, stosownie do
potrzeb wynikających z właściwości chemicznych, fizycznych lub
biologicznych przewożonego materiału.
2. Pojazd przewożący materiały niebezpieczne określone w przepisach,
o których mowa w ust. 4 pkt. 1, oznacza się z przodu i z tyłu
tablicami ostrzegawczymi barwy pomarańczowej. Pojazd Sił
Zbrojnych lub jednostki wojskowej podporządkowanej Ministrowi
Spraw Wewnętrznych i Administracji może być oznaczony tarczami
okrągłymi barwy żółtej i czerwonej, umieszczonymi odpowiednio z
przodu i z tyłu pojazdu. W tarczę powinien być wpisany trójkąt o
barwie czarnej.
3. Kierujący pojazdem, przejeżdżając obok pojazdu, o którym mowa w
ust. 2, lub jadąc za nim albo zatrzymując się w jego pobliżu, jest
obowiązany zachować szczególną ostrożność w celu uniknięcia
niebezpieczeństwa, a zwłaszcza pożaru, wybuchu lub skażenia
środowiska. Obowiązek ten dotyczy również pieszego
przechodzącego obok tego pojazdu.
4. Minister Transportu i Gospodarki Morskiej w porozumieniu z
Ministrami Obrony Narodowej, Spraw Wewnętrznych i Administracji
oraz Ochrony Środowiska, Zasobów Naturalnych i Leśnictwa określi,
w drodze rozporządzenia:
1. materiały niebezpieczne dopuszczone do przewozu drogowego
oraz zasady ich klasyfikacji,
2. warunki i sposób przewozu drogowego materiałów
niebezpiecznych,
3. dodatkowe wymagania dotyczące pojazdu przewożącego
określone materiały niebezpieczne, jego wyposażenia i
ładunku,
4. wymagania odnoszące się do urządzeń technicznych służących
do tego przewozu,
5. dokumenty wymagane przy przewozie materiałów
niebezpiecznych, ich wzory oraz tryb ich wydawania,
6. szczegółowy sposób oznakowania pojazdu przewożącego
materiały niebezpieczne.
5. Materiały, o których mowa w ust. 4 pkt 1, uważa się za materiały
niebezpieczne w rozumieniu ustawy.
Art. 57.
1. Pojazd przewożący zorganizowaną grupę dzieci lub młodzieży w
wieku do 18 lat oznacza się z przodu i z tyłu kwadratowymi
tablicami barwy żółtej z symbolem dzieci barwy czarnej. W
warunkach niedostatecznej widoczności tablice powinny być
oświetlone, chyba że są wykonane z materiału odblaskowego.
Kierujący tym pojazdem jest obowiązany włączyć światła awaryjne
podczas wsiadania lub wysiadania dzieci lub młodzieży.
2. Kierujący pojazdem, omijając pojazd, o którym mowa w ust. 1, jest
obowiązany w czasie wsiadania lub wysiadania dzieci lub młodzieży
zachować szczególną ostrożność i w razie potrzeby zatrzymać się.
3. Zabrania się oznaczania pojazdu tablicami, o których mowa w ust.
1, w czasie, gdy dzieci lub młodzież nie są przewożone.
Art. 58.
1. Pojazd przeznaczony konstrukcyjnie do przewozu osób
niepełnosprawnych oznacza się z przodu i z tyłu kwadratowymi
tablicami barwy niebieskiej z międzynarodowym symbolem wózka
inwalidzkiego barwy białej. Tablice te powinny być wykonane z
materiału odblaskowego. Kierujący tym pojazdem jest obowiązany
włączyć światła awaryjne podczas wsiadania lub wysiadania osoby
niepełnosprawnej.
2. Kierujący pojazdem, omijając pojazd, o którym mowa w ust. 1, jest
obowiązany w czasie wsiadania lub wysiadania osoby
niepełnosprawnej zachować szczególną ostrożność i w razie potrzeby
zatrzymać się.
Art. 59.
1. Pojazd zarejestrowany w Rzeczypospolitej Polskiej, który ma być
używany w ruchu międzynarodowym, powinien być oznaczony
znakiem z literami "PL".
2. Pojazd zarejestrowany za granicą uczestniczący w ruchu na
terytorium Rzeczypospolitej Polskiej powinien być oznaczony
znakiem określającym państwo, w którym jest zarejestrowany.
Art. 60.
1. Zabrania się:
1. używania pojazdu w sposób zagrażający bezpieczeństwu
osoby znajdującej się w pojeździe lub poza nim,
2. zakrywania świateł oraz urządzeń sygnalizacyjnych, tablic
rejestracyjnych lub innych wymaganych tablic albo znaków,
które powinny być widoczne,
3. ozdabiania tablic rejestracyjnych oraz umieszczania z przodu
lub z tyłu pojazdu znaków, napisów lub przedmiotów, które
ograniczają czytelność tych tablic,
4. umieszczania na pojeździe znaku określającego inne państwo
niż to, w którym pojazd został zarejestrowany.
2. Zabrania się kierującemu:
1. oddalania się od pojazdu, gdy silnik jest w ruchu,
2. używania pojazdu w sposób powodujący uciążliwości związane
z nadmierną emisją spalin do środowiska lub nadmiernym
hałasem,
3. pozostawiania pracującego silnika podczas postoju na
obszarze zabudowanym; nie dotyczy to pojazdu wykonującego
czynności na drodze,
4. ciągnięcia za pojazdem osoby na nartach, sankach, wrotkach
lub innym podobnym urządzeniu,
5. używania opon z umieszczonymi w nich na trwałe elementami
przeciwślizgowymi.
3. Używanie łańcuchów przeciwślizgowych na oponach jest dozwolone
tylko na drodze pokrytej śniegiem.
Art. 61.
1. Ładunek na pojeździe umieszcza się w taki sposób, aby:
1. nie powodował przekroczenia dopuszczalnych nacisków osi
pojazdu na drogę,
2. nie naruszał stateczności pojazdu,
3. nie utrudniał kierowania pojazdem,
4. nie ograniczał widoczności drogi lub nie zasłaniał świateł,
urządzeń sygnalizacyjnych, tablic rejestracyjnych lub innych
tablic albo znaków, w które pojazd jest wyposażony.
2. Ładunek umieszczony na pojeździe powinien być zabezpieczony
przed zmianą położenia lub wywoływaniem nadmiernego hałasu. Nie
może on mieć odrażającego wyglądu lub wydzielać odrażającej woni.
3. Urządzenia służące do mocowania ładunku powinny być
zabezpieczone przed rozluźnieniem się, swobodnym zwisaniem lub
spadnięciem podczas jazdy.
4. Ładunek sypki może być umieszczony tylko w szczelnej skrzyni
ładunkowej, zabezpieczonej dodatkowo odpowiednimi zasłonami
uniemożliwiającymi wysypywanie się ładunku na drogę.
5. Ładunek wystający poza płaszczyzny obrysu pojazdu może być na
nim umieszczony tylko przy zachowaniu następujących warunków:
1. ładunek wystający poza boczne płaszczyzny obrysu pojazdu
może być umieszczony tylko w taki sposób, aby całkowita
szerokość pojazdu z ładunkiem nie przekraczała 2,55 m, a
przy szerokości pojazdu 2,55 m nie przekraczała 3 m, jednak
pod warunkiem umieszczenia ładunku tak, aby z jednej strony
nie wystawał na odległość większą niż 23 cm,
2. ładunek nie może wystawać z tyłu pojazdu na odległość
większą niż 2 m od tylnej płaszczyzny obrysu pojazdu lub
zespołu pojazdów; w przypadku przyczepy kłonicowej
odległość tę liczy się od osi przyczepy,
3. ładunek nie może wystawać z przodu pojazdu na odległość
większą niż 0,5 m od przedniej płaszczyzny obrysu i większą
niż 1,5 m od siedzenia dla kierującego.
6. Przy przewozie drewna długiego dopuszcza się wystawanie ładunku
z tyłu za przyczepę kłonicową na odległość nie większą niż 5 m.
7. Ładunek wystający poza przednią lub boczne płaszczyzny obrysu
pojazdu powinien być oznaczony. Dotyczy to również ładunku
wystającego poza tylną płaszczyznę obrysu pojazdu na odległość
większą niż 0,5 m.
8. Ustala się następujące oznakowanie ładunku:
1. ładunek wystający z przodu pojazdu oznacza się chorągiewką
barwy pomarańczowej lub dwoma białymi i dwoma
czerwonymi pasami, tak aby były widoczne z boków i z przodu
pojazdu, a w okresie niedostatecznej widoczności ponadto
światłem białym umieszczonym na najbardziej wystającej do
przodu części ładunku,
2. ładunek wystający z boku pojazdu oznacza się chorągiewką
barwy pomarańczowej o wymiarach co najmniej 50 x 50 cm,
umieszczoną przy najbardziej wystającej krawędzi ładunku, a
ponadto w okresie niedostatecznej widoczności białym
światłem odblaskowym skierowanym do przodu oraz
czerwonym światłem i czerwonym światem odblaskowym
skierowanym do tyłu; światła te nie powinny znajdować się w
odległości większej niż 40 cm od najbardziej wystającej
krawędzi ładunku; jeżeli długość wystającego z boku ładunku,
mierzona wzdłuż pojazdu, przekracza 3 m, to chorągiewkę i
światła umieszcza się odpowiednio przy przedniej i tylnej
części ładunku,
3. ładunek wystający z tyłu pojazdu oznacza się pasami białymi i
czerwonymi umieszczonymi bezpośrednio na ładunku lub na
tarczy na jego tylnej płaszczyźnie albo na zawieszonej na
końcu ładunku bryle geometrycznej (np. stożku, ostrosłupie);
widoczna od tyłu łączna powierzchnia pasów powinna wynosić
co najmniej 1000 cm{2}, przy czym nie może być mniej niż
po dwa pasy każdej barwy; ponadto w okresie niedostatecznej
widoczności na najbardziej wystającej do tyłu krawędzi
ładunku umieszcza się czerwone światło i czerwone światło
odblaskowe; przy przewozie drewna długiego zamiast
oznakowania pasami białymi i czerwonymi dopuszcza się
oznakowanie końca ładunku chorągiewką lub tarczą barwy
pomarańczowej,
4. ładunek wystający z tyłu samochodu osobowego lub przyczepy
ciągniętej przez samochód osobowy może być oznaczony
chorągiewką barwy czerwonej o wymiarach co najmniej 50 x
50 cm, umieszczoną przy najbardziej wystającej krawędzi
ładunku.
9. Wysokość pojazdu z ładunkiem nie może przekraczać 4 m.
10. Jeżeli masa,naciski osi lub wymiary pojazdu wraz z ładunkiem lub
bez ładunku są większe od dopuszczalnych, przewidzianych dla
danej drogi w przepisach określających warunki techniczne
pojazdów oraz określonych w ust. 6, 8 i 10, przejazd pojazdu jest
dozwolony tylko pod warunkiem uzyskania zezwolenia.
11. Zezwolenie, o którym mowa w ust. 11, wydaje na przejazd:
1. w granicach państwa - naczelny dyrektor okręgu dróg
publicznych właściwy ze względu na miejsce rozpoczęcia
przejazdu,
2. w granicach miasta lub sąsiadujących ze sobą miast - organ
zarządzający drogą właściwy ze względu na miejsce
rozpoczęcia przejazdu,
3. którego trasa przekracza granice państwa - Generalny
Dyrektor Dróg Publicznych lub upoważniona przez niego
państwowa jednostka organizacyjna.
12. Przepis ust. 11 nie dotyczy pojazdów specjalnych Sił Zbrojnych,
jednostek wojskowych podporządkowanych Ministrowi Spraw
Wewnętrznych i Administracji, Policji, Straży Granicznej oraz straży
pożarnej biorących udział w akcjach ratowniczych.
13. Minister Transportu i Gospodarki Morskiej określi, w drodze
rozporządzenia, warunki i tryb wydawania zezwoleń, o których
mowa w ust. 11.
Art. 62.
1. Rzeczywista masa całkowita przyczepy ciągniętej przez:
1. samochód osobowy, samochód ciężarowy o dopuszczalnej
masie całkowitej nie przekraczającej 3,5 t lub autobus - nie
może przekraczać rzeczywistej masy całkowitej pojazdu
ciągnącego,
2. samochód ciężarowy o dopuszczalnej masie całkowitej
przekraczającej 3,5 t - nie może przekraczać rzeczywistej
masy całkowitej tego samochodu powiększonej o 40%,
3. motocykl lub motorower - nie może przekraczać masy własnej
motocykla lub motoroweru, jednak nie może przekraczać 100
kg.
2. Przepis ust. 1 nie dotyczy naczep.
3. Przepisy ust. 1 i 2 nie dotyczą pojazdów Sił Zbrojnych, jednostek
wojskowych podporządkowanych Ministrowi Spraw Wewnętrznych i
Administracji, Policji, Straży Granicznej oraz straży pożarnej.
4. Zespół pojazdów może składać się najwyżej z 3 pojazdów, a zespół
ciągnięty przez pojazd silnikowy inny niż ciągnik rolniczy lub pojazd
wolnobieżny - z 2 pojazdów. Długość zespołu 2 pojazdów nie może
przekraczać 18,75 m, a 3 pojazdów - 22 m. Długość zespołu
złożonego z motocykla, motoroweru lub roweru i przyczepy nie
może przekraczać 4 m. Przejazd zespołu pojazdów o długości
większej niż określona w tym przepisie wymaga zezwolenia, o
którym mowa w art. 61 ust. 11.
5. Długości zespołów pojazdów określone w ust. 4 nie dotyczą
tramwajów.
Art. 63.
1. Przewóz osób może odbywać się tylko pojazdem do tego
przeznaczonym lub przystosowanym. Liczba przewożonych osób nie
może przekraczać liczby miejsc określonych w dowodzie
rejestracyjnym, z zastrzeżeniem ust. 4. W pojeździe nie
podlegającym rejestracji liczba przewożonych osób wynika z
konstrukcyjnego przeznaczenia pojazdu.
2. Dopuszcza się przewóz osób samochodem ciężarowym poza kabiną
kierowcy, pod warunkiem że:
1. pojazd odpowiada wymaganym warunkom technicznym do
przewozu osób,
2. osoby nie znajdują się między ładunkiem a kabiną kierowcy,
3. osoby przewożone są na miejscach siedzących,
4. pojazd nie przekracza prędkości 50 km/h.
3. Zabrania się przewozu osób w przyczepie, z tym że dopuszcza się
przewóz:
1. dzieci do szkół lub przedszkoli i z powrotem w przyczepie
dostosowanej do przewozu osób, ciągniętej przez ciągnik
rolniczy,
2. konwojentów, drużyn roboczych i osób wykonujących
czynności ładunkowe w przyczepie ciągniętej przez ciągnik
rolniczy pod warunkiem, że:
1. liczba przewożonych osób nie przekracza 5,
2. osoby stojące trzymają się uchwytów,
3. osoby nie znajdują się pomiędzy ładunkiem a
przednią ścianą przyczepy,
4. prędkość zespołu pojazdów nie przekracza 20
km/h.
4. Przepisów ust. 1-3 nie stosuje się do przewozu pojazdami Sił
Zbrojnych, Policji, Straży Granicznej, Służby Więziennej oraz straży
pożarnej.
5. Kierującemu pojazdem silnikowym, który przewozi osobę, zabrania
się palenia tytoniu lub spożywania pokarmów w czasie jazdy. Nie
dotyczy to kierującego samochodem ciężarowym, który przewozi
osobę w kabinie kierowcy i kierującego samochodem osobowym, z
wyjątkiem taksówki.
Art. 64.
Ministrowie Obrony Narodowej, Spraw Wewnętrznych i
Administracji oraz Sprawiedliwości określą, w drodze rozporządzenia:
1. warunki poruszania się po drogach pojazdów, o których mowa w art.
61 ust. 13,
2. warunki przewozu osób, o których mowa w art. 63 ust. 4.
Oddział 5
Wykorzystanie dróg w sposób szczególny
Art. 65.
1. Zawody sportowe, rajdy, wyścigi, zgromadzenia i inne imprezy,
które powodują utrudnienie ruchu lub wymagają korzystania z drogi
w sposób szczególny, mogą odbywać się pod warunkiem uzyskania
zezwolenia. Zezwolenie wydaje:
1. Minister Transportu i Gospodarki Morskiej, jeżeli impreza ma
odbyć się na autostradzie lub drodze ekspresowej,
2. wojewoda właściwy ze względu na miejsce, w którym
rozpoczyna się impreza, jeżeli ma ona odbyć się na drodze
innej niż określona w pkt 1.
2. Zezwolenie, o którym mowa w ust. 1 pkt 1, wydaje się po
zasięgnięciu opinii Komendanta Głównego Policji, a zezwolenie, o
którym mowa w ust. 1 pkt 2, po zasięgnięciu opinii wojewodów
właściwych ze względu na miejsce odbywania się imprezy.
3. W zakresie określonym w ust. 1 pkt 2 i ust. 2, wojewoda działa po
zasięgnięciu opinii komendanta wojewódzkiego Policji.
4. Organ wydający zezwolenie może:
1. odmówić wydania zezwolenia:
a. w razie uzyskania negatywnej opinii organów, o których
mowa w ust. 2 i 3,
b. jeżeli impreza zagraża bezpieczeństwu ruchu,
c. jeżeli impreza utrudni ruch drogowy na znacznym
obszarze;
2. cofnąć wydane zezwolenie, jeżeli:
a. impreza zagraża bezpieczeństwu ruchu drogowego,
b. warunki ruchu, przy uwzględnieniu których zezwolenie
zostało wydane, uległy zmianie.
3. Organ kontroli ruchu drogowego może przerwać imprezę,
jeżeli:
1. jest prowadzona bez zezwolenia,
2. miejsce, trasa lub czas jej trwania, wykraczają poza
warunki określone w zezwoleniu,
3. jej przebieg w bezpośredni sposób zagraża
bezpieczeństwu.
4. Przepisy określone w ust. 1-5 nie dotyczą procesji,
pielgrzymek i konduktów pogrzebowych, które poruszają się
po drogach na zasadach określonych w odrębnych przepisach.
5. Minister Spraw Wewnętrznych i Administracji w porozumieniu
z Ministrem Transportu i Gospodarki Morskiej określi, w drodze
rozporządzenia, sposób zapewnienia bezpieczeństwa i
porządku publicznego podczas trwania imprez na drogach,
warunki ich odbywania oraz tryb postępowania w tych
sprawach.
Dział III
Pojazdy
Rozdział 1
Warunki techniczne pojazdów
Art. 66.
1. Pojazd uczestniczący w ruchu ma być tak zbudowany, wyposażony i
utrzymany, aby korzystanie z niego:
1. nie zagrażało bezpieczeństwu osób nim jadących lub innych
uczestników ruchu, nie naruszało porządku ruchu na drodze i
nie narażało kogokolwiek na szkodę,
2. nie zakłócało spokoju publicznego przez powodowanie hałasu
przekraczającego poziom określony w przepisach
szczegółowych,
3. nie powodowało wydzielania szkodliwych substancji w stopniu
przekraczającym wielkości określone w przepisach
szczegółowych,
4. nie powodowało niszczenia drogi,
5. zapewniało dostateczne pole widzenia kierowcy oraz łatwe,
wygodne i pewne posługiwanie się urządzeniami do
kierowania, hamowania, sygnalizacji i oświetlenia drogi przy
równoczesnym jej obserwowaniu,
6. nie powodowało zakłóceń radioelektrycznych w stopniu
przekraczającym wielkości określone w przepisach
szczegółowych.
2. Urządzenia i wyposażenie pojazdu, w szczególności zapewniające
bezpieczeństwo ruchu i ochronę środowiska przed ujemnymi
skutkami używania pojazdu, powinny być utrzymane w należytym
stanie oraz działać sprawnie i skutecznie.
3. Urządzenia służące do łączenia pojazdu ciągnącego z przyczepą,
powinny zapewnić bezpieczne ciągnięcie przyczepy o dopuszczalnej
masie całkowitej przewidzianej do ciągnięcia przez ten pojazd,
uniemożliwić samoczynne odłączenie się przyczepy oraz zapewnić
prawidłowe działanie świateł i hamulców, o ile przyczepa jest w nie
wyposażona.
4. Zabrania się:
1. umieszczania wewnątrz i zewnątrz pojazdu wystających
spiczastych albo ostrych części lub przedmiotów, które mogą
spowodować uszkodzenie ciała osób jadących w pojeździe lub
innych uczestników ruchu,
2. stosowania w pojeździe przedmiotów wyposażenia i części nie
odpowiadających warunkom określonym w przepisach
szczegółowych,
3. umieszczania w pojeździe lub na nim urządzeń stanowiących
obowiązkowe wyposażenie pojazdu uprzywilejowanego,
wysyłających sygnały świetlne w postaci niebieskich lub
czerwonych świateł błyskowych albo sygnał dźwiękowy o
zmiennym tonie,
4. wyposażania pojazdu w urządzenie informujące o działaniu
sprzętu kontrolno-pomiarowego używanego przez organy
kontroli ruchu drogowego lub działanie to zakłócające albo
przewożenia w pojeździe takiego urządzenia w stanie
wskazującym na gotowość jego użycia; nie dotyczy to
pojazdów specjalnych Sił Zbrojnych, Policji, Urzędu Ochrony
Państwa i Straży Granicznej.
5. Minister Transportu i Gospodarki Morskiej w porozumieniu z
Ministrami Spraw Wewnętrznych i Administracji oraz Obrony
Narodowej określi, w drodze rozporządzenia, warunki techniczne
pojazdów oraz zakres ich niezbędnego wyposażenia.
6. Ministrowie Obrony Narodowej oraz Spraw Wewnętrznych i
Administracji w porozumieniu z Ministrem Transportu i Gospodarki
Morskiej określą, w drodze rozporządzenia, warunki techniczne
pojazdów specjalnych i używanych do celów specjalnych Sił
Zbrojnych i jednostek wojskowych podporządkowanych Ministrowi
Spraw Wewnętrznych i Administracji.
7. Ministrowie Spraw Wewnętrznych i Administracji, Obrony Narodowej
oraz Sprawiedliwości w porozumieniu z Ministrem Transportu i
Gospodarki Morskiej określą, w drodze rozporządzenia, warunki
techniczne pojazdów specjalnych i używanych do celów specjalnych
Policji, Urzędu Ochrony Państwa, Straży Granicznej, Służby
Więziennej i straży pożarnej.
Art. 67.
1. Minister Transportu i Gospodarki Morskiej może w indywidualnych,
uzasadnionych przypadkach zezwolić na odstępstwo od warunków
technicznych, jakim powinny odpowiadać pojazdy.
2. Wojewoda może wprowadzić, w drodze rozporządzenia, obowiązek
wyposażenia pojazdów zaprzęgowych w hamulec uruchamiany z
miejsca zajmowanego przez kierującego.
Art. 68.
1. Producent lub importer nowego typu pojazdu samochodowego,
ciągnika rolniczego, motoroweru, tramwaju lub przyczepy oraz
przedmiotów ich wyposażenia lub części jest obowiązany uzyskać na
nie świadectwo homologacji typu, wydane przez Ministra Transportu
i Gospodarki Morskiej.
2. Za producenta, o którym mowa w ust. 1, uważa się również podmiot
dokonujący montażu lub zabudowy pojazdów.
3. Przepis ust. 1 dotyczy również instalacji przystosowującej dany typ
pojazdu do zasilania gazem oraz sposobu jej montażu przez różne
podmioty.
4. Świadectwo homologacji wydaje się na podstawie wyników badań
homologacyjnych polegających na sprawdzeniu, czy dany typ
pojazdu, przedmiot jego wyposażenia lub część odpowiada
warunkom określonym w:
1. przepisach art. 66,
2. regulaminach stanowiących załączniki do Porozumienia
dotyczącego przyjęcia jednolitych warunków homologacyjnych
i wzajemnego uznawania homologacji wyposażenia i części
pojazdów samochodowych, sporządzonego w Genewie dnia 20
marca 1958 r. (Dz.U. z 1979 r. Nr 16, poz. 98), przyjętych do
stosowania przez Rzeczpospolitą Polską wraz ze zmianami
obowiązującymi od daty wejścia ich w życie,
3. polskich normach przyjętych do obowiązkowego stosowania.
5. Minister Transportu i Gospodarki Morskiej lub jednostka przez niego
upoważniona może przeprowadzać kontrolę produkcji pojazdów,
przedmiotów ich wyposażenia lub części objętych homologacją typu
co do ich zgodności z warunkami określonymi w świadectwie
homologacji.
6. Badania homologacyjne i kontrola zgodności produkcji są
przeprowadzane na koszt producenta, importera lub podmiotu
dokonującego montażu instalacji gazowej.
7. W przypadku produkcji danego typu pojazdu przez różne podmioty,
badania homologacyjne przeprowadza się odrębnie dla każdej wersji
typu pojazdu.
8. W razie zmiany warunków stanowiących podstawę wydania
świadectwa homologacji, producent lub importer jest obowiązany
uzyskać nowe świadectwo homologacji na dany typ pojazdu,
przedmiot wyposażenia lub część.
9. W razie wprowadzenia zmian w typie pojazdu, przedmiocie
wyposażenia lub części wpływających na zmianę warunków
stanowiących podstawę wydania świadectwa homologacji, producent
lub importer jest obowiązany uzyskać nowe świadectwo homologacji
na dany typ pojazdu, przedmiot wyposażenia lub część.
10. Minister Transportu i Gospodarki Morskiej cofa świadectwo
homologacji w razie stwierdzenia, że pojazd, przedmiot wyposażenia
lub część, nie odpowiada warunkom określonym w świadectwie
homologacji.
11. Przepisy ust. 1-10 nie dotyczą pojazdu:
1. zabytkowego,
2. zbudowanego przy wykorzystaniu nadwozia, podwozia lub
ramy konstrukcji własnej, którego markę określa się jako
"SAM",
3. specjalnego lub używanego do celów specjalnych Sił
Zbrojnych, jednostki wojskowej podporządkowanej Ministrowi
Spraw Wewnętrznych i Administracji, Policji, Straży
Granicznej, Służby Więziennej oraz straży pożarnej.
12. Pojazdy, o których mowa w ust. 11 pkt 1 i 2, podlegają badaniu co
do zgodności z warunkami technicznymi, które przeprowadza się na
koszt wnioskodawcy.
13. Minister Transportu i Gospodarki Morskiej w porozumieniu z
Ministrami Spraw Wewnętrznych i Administracji oraz Obrony
Narodowej określi, w drodze rozporządzenia, warunki i tryb
wydawania lub cofania świadectw homologacji, zakres i sposób
przeprowadzania badań homologacyjnych, kontroli zgodności
produkcji lub montażu z warunkami homologacji, wzory
dokumentów związanych z homologacją oraz jednostki upoważnione
do przeprowadzania badań homologacyjnych, kontroli zgodności
produkcji lub montażu z warunkami homologacji.
14. Minister Transportu i Gospodarki Morskiej określi, w drodze
rozporządzenia, zakres i sposób przeprowadzania badań co do
zgodności pojazdów z warunkami technicznymi, o których mowa w
ust. 12, wzory dokumentów związanych z tymi badaniami oraz
jednostki upoważnione do przeprowadzania tych badań.
Art. 69.
1. Producent i importer nowych pojazdów są obowiązani wydać wyciąg
ze świadectwa homologacji do każdego pojazdu, na którego typ
wydano świadectwo homologacji lub odpis decyzji zwalniającej
pojazd z homologacji.
2. Wyciąg ze świadectwa homologacji lub odpis decyzji zwalniającej
pojazd z homologacji przekazuje się właścicielowi pojazdu.
Art. 70.
Minister Transportu i Gospodarki Morskiej może zwolnić producenta lub
importera określonego typu pojazdu, przedmiotu wyposażenia lub części z
obowiązku, o którym mowa w art. 68 ust. 1.
Rozdział 2
Warunki dopuszczenia pojazdów do ruchu
Art. 71.
1. Dokumentem stwierdzającym dopuszczenie do ruchu pojazdu
samochodowego, ciągnika rolniczego, motoroweru lub przyczepy
jest dowód rejestracyjny albo pozwolenie czasowe. Przepis ten nie
dotyczy pojazdów, o których mowa w ust. 3.
2. Pojazdy określone w ust. 1 są dopuszczone do ruchu, jeżeli
odpowiadają warunkom określonym w art. 66 i są zarejestrowane.
3. Pojazd nie wymieniony w ust. 1, przyczepa motocyklowa oraz
przyczepa specjalna przeznaczona do ciągnięcia przez ciągnik
rolniczy lub pojazd wolnobieżny jest dopuszczony do ruchu, jeżeli
odpowiada warunkom określonym w art. 66.
4. Zespół pojazdów składający się z pojazdu samochodowego o
dopuszczalnej masie całkowitej nie przekraczającej 3,5 t i przyczepy
albo autobusu i przyczepy może być dopuszczony do ruchu po
uzyskaniu odpowiedniej adnotacji w dowodzie rejestracyjnym
pojazdu silnikowego, dokonanej na podstawie przeprowadzonego
badania technicznego. Przepis ten nie dotyczy motocykla.
5. Pojazd zarejestrowany za granicą dopuszcza się do ruchu, jeżeli
odpowiada wymaganym warunkom technicznym i jest zaopatrzony
w tablice rejestracyjne z numerem rejestracyjnym składającym się z
liter alfabetu łacińskiego i cyfr arabskich oraz w znak wyróżniający
państwo, w którym dokonano rejestracji, a kierujący pojazdem ma
przy sobie dokument stwierdzający dokonanie rejestracji. Pojazd
taki, po dokonaniu ostatecznej odprawy celnej przywozowej,
dopuszcza się do ruchu na okres nie przekraczający 30 dni.
Art. 72.
1. Rejestracji dokonuje się na podstawie:
1. dowodu własności pojazdu,
2. karty pojazdu, jeżeli była wydana,
3. wyciągu ze świadectwa homologacji albo odpisu decyzji
zwalniającej pojazd z homologacji lub zaświadczenia o
pozytywnym wyniku badania technicznego pojazdu, jeżeli są
wymagane,
4. dowodu rejestracyjnego, jeżeli pojazd był zarejestrowany,
5. dowodu odprawy celnej przywozowej, jeżeli pojazd został
sprowadzony z zagranicy i jest rejestrowany po raz pierwszy.
2. Przepis ust. 1 pkt 3 nie dotyczy pojazdu zabytkowego lub pojazdu
marki "SAM". Rejestracja tych pojazdów dokonywana jest na
podstawie zaświadczenia potwierdzającego pozytywny wynik
badania, o którym mowa w art. 68 ust. 12.
3. Minister Transportu i Gospodarki Morskiej może określić, w drodze
rozporządzenia, dodatkowe dokumenty, na podstawie których
rejestruje się pojazd lub może zwolnić z obowiązku przedstawienia
niektórych dokumentów określonych w ust. 1.
Art. 73.
1. Rejestracji pojazdu dokonuje na wniosek właściciela kierownik
rejonowego urzędu rządowej administracji ogólnej właściwy ze
względu na miejsce jego zamieszkania (siedzibę), wydając dowód
rejestracyjny oraz tablice (tablicę) rejestracyjne, z zastrzeżeniem
ust. 2-5.
2. Rejestracji pojazdu, którego właścicielem jest przedsiębiorstwo
wielozakładowe lub inny podmiot w skład którego wchodzą
wydzielone jednostki organizacyjne, może dokonać kierownik
rejonowego urzędu rządowej administracji ogólnej właściwy ze
względu na siedzibę zakładu lub jednostki, na wniosek kierownika
zakładu lub wydzielonej jednostki organizacyjnej upoważnionego
przez właściciela.
3. Rejestracji pojazdów Sił Zbrojnych, jednostek wojskowych
podporządkowanych Ministrowi Spraw Wewnętrznych i Administracji,
Policji, Urzędu Ochrony Państwa i Straży Granicznej dokonują
właściwe organy tych jednostek. Organy te wydają dowody
rejestracyjne i tablice (tablicę) rejestracyjne, chyba że tablice takie
nie są dla danego pojazdu wymagane, a numer rejestracyjny
umieszcza się bezpośrednio na pojeździe.
4. Rejestracji pojazdu należącego do przedstawicielstwa
dyplomatycznego, urzędu konsularnego i misji specjalnej państw
obcych lub organizacji międzynarodowej, a także ich personelu
korzystającego z przywilejów i immunitetów dyplomatycznych lub
konsularnych na mocy ustaw, umów bądź powszechnie uznanych
zwyczajów międzynarodowych lub na zasadzie wzajemności,
dokonuje Wojewoda Warszawski na wniosek Ministra Spraw
Zagranicznych.
5. W razie powierzenia pojazdu przez zagraniczną osobę fizyczną lub
prawną podmiotowi polskiemu, pojazd ten jest rejestrowany przez
określony w ust. 1 organ właściwy ze względu na miejsce
zamieszkania (siedzibę) podmiotu polskiego.
Art. 74.
1. Czasowej rejestracji pojazdu dokonuje, w przypadkach określonych
w ust. 2, kierownik rejonowego urzędu rządowej administracji
ogólnej właściwy ze względu na miejsce zamieszkania (siedzibę)
właściciela pojazdu, wydając pozwolenie czasowe i tymczasowe
tablice (tablicę) rejestracyjne.
2. Czasowej rejestracji dokonuje się:
1. z urzędu - w razie konieczności sprawdzenia lub uzupełnienia
dokumentów wymaganych do rejestracji pojazdu,
2. na wniosek właściciela pojazdu - w celu umożliwienia:
a. wywozu pojazdu za granicę,
b. przejazdu z miejsca zakupu lub odbioru pojazdu na
terytorium Rzeczypospolitej Polskiej,
c. przejazdu związanego z koniecznością dokonania
badania homologacyjnego, badania technicznego lub
naprawy.
3. Czasowej rejestracji dokonuje się na okres nie przekraczający 30
dni. Osoba ubiegająca się o rejestrację pojazdu może ubiegać się o
jednorazowe przedłużenie terminu czasowej rejestracji pojazdu o 14
dni w celu wyjaśnienia spraw związanych z rejestracją pojazdu.
4. Po upływie terminu czasowej rejestracji pozwolenie czasowe i
tymczasowe tablice rejestracyjne zwraca się do organu, który je
wydał, z wyjątkiem przypadku, o którym mowa w ust. 2 pkt 2 lit. a).
Art. 75.
1. Jeżeli używanie pojazdu uzależnione jest od szczególnych warunków
określonych przepisami, kierownik rejonowego urzędu rządowej
administracji ogólnej wpisuje w dowodzie rejestracyjnym lub
pozwoleniu czasowym odpowiednie zastrzeżenie.
2. Dowód rejestracyjny, pozwolenie czasowe i tablice (tablica)
rejestracyjne wydawane są za opłatą. Opłatę pobiera organ
dokonujący rejestracji.
3. Zabrania się rejestracji pojazdu złożonego poza wytwórnią, z
wyjątkiem pojazdu marki "SAM" oraz pojazdu zabytkowego.
Art. 76.
1. Minister Transportu i Gospodarki Morskiej:
1. w porozumieniu z Ministrami Spraw Wewnętrznych i
Administracji oraz Obrony Narodowej określi, w drodze
rozporządzenia, warunki i tryb rejestracji pojazdów oraz wzory
dowodu rejestracyjnego, pozwolenia czasowego, tablic
rejestracyjnych oraz innych tablic i oznaczeń, w które
zaopatruje się pojazd, a także ich opis,
2. określi, w drodze rozporządzenia, wysokość opłat za wydanie
dowodu rejestracyjnego, pozwolenia czasowego i tablic
(tablicy) rejestracyjnych,
3. określi, w drodze zarządzenia, szczegółowe czynności organów
w sprawach związanych z dopuszczeniem pojazdu do ruchu
oraz wzory dokumentów w tych sprawach.
2. Minister Obrony Narodowej w porozumieniu z Ministrami Transportu
i Gospodarki Morskiej oraz Spraw Wewnętrznych i Administracji
określi, w drodze rozporządzenia, warunki i tryb rejestracji oraz
wzory dowodu rejestracyjnego i tablic rejestracyjnych pojazdów Sił
Zbrojnych, a także jednostki organizacyjne właściwe w tych
sprawach.
3. Minister Spraw Wewnętrznych i Administracji w porozumieniu z
Ministrami Transportu i Gospodarki Morskiej, Obrony Narodowej
oraz Szefem Urzędu Ochrony Państwa określi, w drodze
rozporządzenia, warunki i tryb rejestracji oraz wzory dowodu
rejestracyjnego i tablic rejestracyjnych pojazdów jednostek
wojskowych podległych Ministrowi Spraw Wewnętrznych i
Administracji, Policji, Urzędu Ochrony Państwa i Straży Granicznej, a
także jednostki organizacyjne właściwe w tych sprawach.
4. Ministrowie Spraw Wewnętrznych i Administracji oraz Obrony
Narodowej w porozumieniu z Ministrem Transportu i Gospodarki
Morskiej oraz Szefem Urzędu Ochrony Państwa mogą określić, w
drodze zarządzenia, odrębny tryb rejestracji niektórych pojazdów
resortu spraw wewnętrznych i administracji, obrony narodowej oraz
Urzędu Ochrony Państwa.
Art. 77.
1. Producent lub importer nowych pojazdów jest obowiązany wydać
kartę pojazdu dla każdego pojazdu samochodowego wprowadzonego
do obrotu handlowego na terytorium Rzeczypospolitej Polskiej.
2. Karta pojazdu jest przekazywana właścicielowi pojazdu.
3. Kartę pojazdu dla pojazdu sprowadzonego z zagranicy i tam
zarejestrowanego wydaje właściwy w sprawach rejestracji kierownik
rejonowego urzędu rządowej administracji ogólnej przy pierwszej
rejestracji pojazdu na terytorium Rzeczypospolitej Polskiej.
4. Minister Transportu i Gospodarki Morskiej:
1. w porozumieniu z Ministrami Spraw Wewnętrznych i
Administracji oraz Obrony Narodowej określi, w drodze
rozporządzenia, warunki i tryb wydawania kart pojazdów oraz
wzór karty pojazdu, a także jej opis,
2. określi, w drodze rozporządzenia, wysokość opłat za kartę
pojazdu,
3. określi, w drodze rozporządzenia, dokumenty stanowiące
podstawę wpisu danych do karty pojazdu oraz czynności
jednostek zajmujących się dystrybucją, przechowywaniem i
wydawaniem kart pojazdów.
Art. 78.
1. W razie przeniesienia na inną osobę własności pojazdu
zarejestrowanego, dotychczasowy właściciel przekazuje nowemu
właścicielowi dowód rejestracyjny i kartę pojazdu, jeżeli była
wydana.
2. Właściciel pojazdu zarejestrowanego jest obowiązany zawiadomić w
terminie nie przekraczającym 30 dni kierownika rejonowego urzędu
rządowej administracji ogólnej o:
1. nabyciu lub zbyciu pojazdu,
2. zmianie stanu faktycznego wymagającej zmiany danych
zamieszczonych w dowodzie rejestracyjnym.
3. Zdarzenia, o których mowa w ust. 2, są dokumentowane w karcie
pojazdu; odpowiednich wpisów dokonuje kierownik rejonowego
urzędu rządowej administracji ogólnej.
4. Właściciel lub posiadacz pojazdu jest obowiązany wskazać na
żądanie uprawnionego organu, komu powierzył pojazd do
kierowania lub używania w oznaczonym czasie, chyba że pojazd
został użyty wbrew jego woli i wiedzy przez nieznaną osobę, czemu
nie mógł zapobiec.
Art. 79.
1. Pojazd podlega wyrejestrowaniu, na wniosek jego właściciela, w
przypadku:
1. zniszczenia (kasacji) pojazdu, jeżeli jego właściciel przedstawił
zaświadczenie o przekazaniu pojazdu do składnicy złomu
wyznaczonej przez wojewodę,
2. kradzieży pojazdu, jeżeli jego właściciel złożył stosowne
oświadczenie pod odpowiedzialnością karną za fałszywe
zeznania,
3. wywozu pojazdu z kraju, jeżeli pojazd został zarejestrowany
lub zbyty za granicą.
2. Pojazd wyrejestrowany z powodu zniszczenia (kasacji) nie podlega
powtórnej rejestracji.
Art. 80.
1. Tworzy się centralną ewidencją pojazdów oraz właścicieli i
posiadaczy pojazdów. Ewidencję prowadzi jednostka podległa
Ministrowi Spraw Wewnętrznych i Administracji.
2. W ewidencji, o której mowa w ust. 1:
1. wpisuje się dane o pojeździe podlegającym rejestracji, jego
kolejnych właścicielach i posiadaczach,
2. mogą być wpisywane dane o zawartych przez te osoby
umowach obowiązkowego ubezpieczenia odpowiedzialności
cywilnej posiadacza pojazdu mechanicznego za szkody
powstałe w związku z ruchem tego pojazdu.
3. Minister Spraw Wewnętrznych i Administracji w porozumieniu z
Ministrami Transportu i Gospodarki Morskiej oraz Finansów określi,
w drodze rozporządzenia:
1. zakres, warunki i sposób prowadzenia ewidencji, o której
mowa w ust. 1, oraz warunki współdziałania państwowych
jednostek organizacyjnych w tym zakresie,
2. warunki i sposób korzystania z informacji zawartych w
ewidencji,
3. warunki odpłatności za korzystanie z informacji zawartych w
ewidencji oraz podmioty zwolnione od opłat.
Rozdział 3
Badania techniczne pojazdów
Art. 81.
1. Właściciel pojazdu samochodowego, ciągnika rolniczego,
motoroweru lub przyczepy jest obowiązany przedstawiać go do
badania technicznego.
2. Pierwsze badanie techniczne jest przeprowadzane przed pierwszą
rejestracją. Badaniu temu nie podlega nowy pojazd, na którego typ
zostało wydane świadectwo homologacji lub decyzja zwalniająca z
obowiązku homologacji, z wyjątkiem pojazdu przeznaczonego do
przewozu materiałów niebezpiecznych, taksówki osobowej lub
pojazdu uprzywilejowanego.
3. Okresowe badanie techniczne pojazdu jest przeprowadzane
corocznie, z zastrzeżeniem ust. 4-6.
4. Okresowe badanie techniczne samochodu osobowego, samochodu
ciężarowego o dopuszczalnej masie całkowitej nie przekraczającej
3,5 t, ciągnika rolniczego, motocykla lub przyczepy przeprowadza
się przed upływem 3 lat od dnia pierwszej rejestracji, a następnie
przed upływem 2 lat od dnia przeprowadzenia badania i następnie
corocznie. Nie dotyczy to pojazdu używanego do przewozu
materiałów niebezpiecznych, taksówki osobowej, pojazdu
samochodowego marki "SAM", pojazdu zasilanego gazem lub
pojazdu uprzywilejowanego, które podlegają corocznym badaniom
technicznym.
5. Przepis ust. 4 dotyczy również samochodu osobowego, samochodu
ciężarowego o dopuszczalnej masie całkowitej nie przekraczającej
3,5 t, ciągnika rolniczego, motocykla lub przyczepy,
zarejestrowanych po raz pierwszy za granicą. W tym przypadku za
dzień pierwszej rejestracji, o której mowa w ust. 4, przyjmuje się
dzień pierwszej rejestracji za granicą.
6. Okresowe badanie techniczne autobusu o liczbie miejsc powyżej 15
łącznie z miejscem kierowcy oraz pojazdu używanego do nauki jazdy
lub egzaminu państwowego przeprowadza się przed upływem 1 roku
od dnia pierwszej rejestracji i następnie co 6 miesięcy.
7. Motorower i przyczepa lekka nie podlegają okresowym badaniom
technicznym.
8. Niezależnie od badań, o których mowa w ust. 2 i 3, dodatkowemu
badaniu technicznemu podlega również pojazd:
1. skierowany przez organ kontroli ruchu drogowego lub
kierownika rejonowego urzędu rządowej administracji ogólnej
w razie uzasadnionego przypuszczenia, że zagraża
bezpieczeństwu ruchu lub narusza wymagania ochrony
środowiska,
2. w którym dokonano montażu instalacji do zasilania gazem,
3. który ma być używany jako taksówka osobowa lub bagażowa,
pojazd uprzywilejowany lub pojazd przewożący materiały
niebezpieczne.
9. Badanie techniczne pojazdu z zamontowanym urządzeniem
technicznym podlegającym dozorowi technicznemu może być
przeprowadzone po przedstawieniu dokumentu wydanego przez
organ dozoru technicznego, stwierdzającego sprawność urządzenia
technicznego.
10. Minister Transportu i Gospodarki Morskiej określi, w drodze
rozporządzenia, zakres i sposób przeprowadzania badań
technicznych oraz wzory dokumentów przy tym stosowanych.
Art. 82.
1. Organ dokonujący rejestracji pojazdu wpisuje do dowodu
rejestracyjnego termin badania technicznego pojazdu.
2. Jeżeli pojazd jest zarejestrowany, kolejny termin badania
technicznego wpisuje do dowodu rejestracyjnego uprawniony
diagnosta po stwierdzeniu pozytywnego wyniku badania.
Art. 83.
1. Badanie techniczne przeprowadza się na koszt właściciela pojazdu w
upoważnionej przez wojewodę stacji kontroli pojazdów, położonej na
terenie województwa, w którym pojazd jest zarejestrowany, z
zastrzeżeniem ust. 2.
2. Badanie techniczne pojazdu może być przeprowadzone również w
stacji kontroli pojazdów położonej na terenie województwa, w
którym:
1. pojazd został skierowany na badania techniczne przez organ
kontroli ruchu drogowego,
2. właściciel pojazdu mieszka czasowo, przez okres co najmniej 1
roku,
3. podmiot używający pojazdu na podstawie umowy, zawartej na
okres co najmniej 1 roku, ma miejsce zamieszkania lub
siedzibę.
Art. 84.
1. Nadzór nad stacjami kontroli pojazdów sprawuje wojewoda.
2. Wojewoda wydaje upoważnienie do przeprowadzania badań
technicznych, jeżeli stacja kontroli pojazdów posiada wymagane
warunki lokalowe, wyposażenie kontrolno-pomiarowe i techniczne
oraz zatrudnia uprawnionego diagnostę.
3. Wojewoda przeprowadza, co najmniej raz w roku, kontrolę stacji
kontroli pojazdów w zakresie zgodności z wymaganiami, o których
mowa w ust. 2, oraz prawidłowości wykonywania badań
technicznych pojazdów.
4. W razie stwierdzenia, że stacja kontroli pojazdów przestała spełniać
wymagane warunki lub badania techniczne są przeprowadzane
niezgodnie z przepisami, wojewoda może:
1. zażądać usunięcia nieprawidłowości w wyznaczonym terminie,
2. ograniczyć zakres badań technicznych,
3. cofnąć wydane upoważnienie.
5. Badanie techniczne przeprowadza uprawniony diagnosta.
6. Wojewoda wydaje uprawnienie diagnosty do wykonywania badań
technicznych, jeżeli osoba ubiegająca się o jego wydanie posiada
wymagane wykształcenie techniczne i praktykę oraz odbyła
szkolenie zakończone egzaminem z pozytywnym wynikiem, w
jednostce wyznaczonej przez Ministra Transportu i Gospodarki
Morskiej.
7. Wojewoda cofa diagnoście uprawnienie do wykonywania badań
technicznych, jeżeli stwierdzono:
1. przeprowadzenie przez niego badania technicznego niezgodnie
z określonym zakresem i sposobem wykonania,
2. wydanie przez niego zaświadczenia albo dokonanie wpisu do
dowodu rejestracyjnego pojazdu niezgodnie ze stanem
faktycznym lub przepisami.
8. W przypadku cofnięcia diagnoście uprawnienia do wykonywania
badań technicznych, ponowne uprawnienie nie może być wydane
wcześniej niż po upływie 2 lat od dnia, w którym decyzja o cofnięciu
stała się ostateczna.
9. Minister Transportu i Gospodarki Morskiej określi, w drodze
rozporządzenia:
1. szczegółowe wymagania w stosunku do stacji kontroli
pojazdów przeprowadzających badania techniczne w
określonym zakresie, wzory dokumentów związanych z
uzyskaniem upoważnień do ich przeprowadzania oraz wzór
upoważnienia,
2. szczegółowe wymagania w stosunku do diagnostów, program
szkolenia i wzory dokumentów związanych z uzyskaniem
uprawnień do wykonywania badań technicznych,
3. wysokość opłat za przeprowadzenie badań technicznych.
Art. 85.
1. Tramwaj i trolejbus podlegają odrębnym badaniom technicznym.
2. Minister Transportu i Gospodarki Morskiej określi, w drodze
rozporządzenia, zakres, warunki, terminy i sposób przeprowadzania
badań technicznych tramwajów i trolejbusów oraz jednostki
wykonujące te badania.
Art. 86.
1. Do pojazdów Sił Zbrojnych, jednostek wojskowych
podporządkowanych Ministrowi Spraw Wewnętrznych i Administracji,
Policji, Urzędu Ochrony Państwa i Straży Granicznej, których dotyczą
warunki i tryb rejestracji określone w art. 73 ust. 3, a także do
pojazdów Państwowej Straży Pożarnej, mają zastosowanie przepisy
art. 81 ust. 1-9 i art. 84 ust. 5-7 i 9 pkt 2, z zastrzeżeniem ust. 2.
2. Ministrowie Spraw Wewnętrznych i Administracji oraz Obrony
Narodowej w porozumieniu z Ministrem Transportu i Gospodarki
Morskiej oraz Szefem Urzędu Ochrony Państwa określą, w drodze
rozporządzenia:
1. jednostki organizacyjne sprawujące nadzór nad stacjami
kontroli pojazdów oraz wydające upoważnienia do
przeprowadzania badań technicznych, wzory dokumentów
związanych z uzyskaniem upoważnień do wykonywania badań
oraz wzór upoważnienia do ich przeprowadzania,
2. wymagania w stosunku do stacji kontroli pojazdów
upoważnionych do przeprowadzania badań technicznych
pojazdów,
3. wzory dokumentów stosowanych przy badaniach technicznych
pojazdów,
4. warunki i terminy przeprowadzania badań technicznych
pojazdów specjalnych Sił Zbrojnych, jednostek wojskowych
podporządkowanych Ministrowi Spraw Wewnętrznych i
Administracji, Policji i innych pojazdów użytkowanych w
sposób szczególny,
5. warunki przeprowadzania badań technicznych niektórych
pojazdów w stacjach kontroli pojazdów wymienionych w art.
83,
6. jednostki organizacyjne prowadzące szkolenie diagnostów,
7. warunki współdziałania jednostek organizacyjnych
sprawujących nadzór nad stacjami kontroli pojazdów z
wojewodami.
Dział IV
Kierujący
Rozdział 1
Uprawnienia do kierowania
Art. 87.
1. Kierującym może być osoba, która osiągnęła wymagany wiek i jest
sprawna pod względem fizycznym i psychicznym oraz spełnia jeden
z warunków określonych w pkt 1-3:
1. posiada wymagane umiejętności do kierowania w sposób nie
zagrażający bezpieczeństwu ruchu drogowego i nie narażający
kogokolwiek na szkodę oraz wymagany dokument
stwierdzający uprawnienie do kierowania pojazdem,
2. odbywa, w ramach szkolenia, naukę jazdy odpowiednio
przystosowanym pojazdem pod nadzorem instruktora,
3. zdaje egzamin państwowy odpowiednio przystosowanym
pojazdem pod nadzorem egzaminatora.
2. Osoba niepełnosprawna pod względem fizycznym może być
kierującym, jeżeli w wyniku badania lekarskiego nie stwierdzono
przeciwwskazań zdrowotnych do kierowania pojazdem.
3. Nie wymaga się uprawnienia do:
1. kierowania rowerem, motorowerem lub pojazdem
zaprzęgowym od osoby, która ukończyła 18 lat,
2. prowadzenia kolumny pieszych, jazdy wierzchem lub pędzenia
zwierząt.
Art. 88.
1. Dokumentem stwierdzającym uprawnienie do kierowania pojazdem
silnikowym jest prawo jazdy określonej kategorii.
2. Prawo jazdy uprawnia do kierowania:
1. kategorii A - motocyklem,
2. kategorii A1 - motocyklem o pojemności skokowej silnika nie
przekraczającej 125 cm{3 }i mocy nie przekraczającej 11 kW,
3. kategorii B:
a. pojazdem samochodowym o dopuszczalnej masie
całkowitej nie przekraczającej 3,5 t, z wyjątkiem
autobusu lub motocykla,
b. pojazdem, o którym mowa w lit. a), z przyczepą o
dopuszczalnej masie całkowitej nie przekraczającej
masy własnej pojazdu ciągnącego, o ile łączna
dopuszczalna masa całkowita zespołu tych pojazdów nie
przekracza 3,5 t,
c. ciągnikiem rolniczym lub pojazdem wolnobieżnym,
4. kategorii B1 - trójkołowym lub czterokołowym pojazdem
samochodowym o masie własnej nie przekraczającej 550 kg, z
wyjątkiem motocykla,
5. kategorii C - pojazdem samochodowym o dopuszczalnej masie
całkowitej przekraczającej 3,5 t, z wyjątkiem autobusu, a
także ciągnikiem rolniczym lub pojazdem wolnobieżnym,
6. kategorii C1 - pojazdem samochodowym o dopuszczalnej
masie całkowitej przekraczającej 3,5 t i nie przekraczającej
7,5 t, z wyjątkiem autobusu, a także ciągnikiem rolniczym lub
pojazdem wolnobieżnym,
7. kategorii D - autobusem, ciągnikiem rolniczym lub pojazdem
wolnobieżnym,
8. kategorii D1 - autobusem przeznaczonym konstrukcyjnie do
przewozu nie więcej niż 17 osób łącznie z kierowcą, a także
ciągnikiem rolniczym lub pojazdem wolnobieżnym,
9. kategorii T - ciągnikiem rolniczym z przyczepą (przyczepami)
lub pojazdem wolnobieżnym, 1
10. kategorii B+E, C+E lub D+E - pojazdem określonym
odpowiednio w kategorii B, C lub D, łącznie z przyczepą,
11. kategorii C1+E - zespołem pojazdów o dopuszczalnej masie
całkowitej nie przekraczającej 12 t, składającym się z pojazdu
ciągnącego określonego w kategorii C1 i przyczepy o
dopuszczalnej masie całkowitej nie przekraczającej masy
własnej pojazdu ciągnącego,
12. kategorii D1+E - zespołem pojazdów o dopuszczalnej masie
całkowitej nie przekraczającej 12 t, składającym się z pojazdu
ciągnącego określonego w kategorii D1 i przyczepy o
dopuszczalnej masie całkowitej nie przekraczającej masy
własnej pojazdu ciągnącego.
3. Prawo jazdy:
1. kategorii B i C+E lub B i D+E - uprawnia do kierowania
zespołem pojazdów określonych w kategorii B+E,
2. kategorii C+E i D - uprawnia do kierowania zespołem
pojazdów określonych w kategorii D+E,
3. kategorii A, B, B1, C, C1, D lub D1 - uprawnia do kierowania
pojazdem w nich wymienionym z przyczepą lekką,
4. kategorii B+E, C+E, C1+E, D+E lub D1+E - uprawnia do
kierowania ciągnikiem rolniczym z przyczepą (przyczepami).
4. Warunkiem uzyskania prawa jazdy kategorii C, C1, D lub D1 jest
posiadanie prawa jazdy kategorii B.
5. Warunkiem uzyskania prawa jazdy kategorii B+E, C+E, C1+E, D+E
lub D1+E jest posiadanie odpowiednio prawa jazdy kategorii B, C,
C1, D lub D1.
6. Ministrowie Obrony Narodowej oraz Spraw Wewnętrznych i
Administracji w porozumieniu z Ministrem Transportu i Gospodarki
Morskiej mogą określić, w drodze rozporządzenia, w sposób
odmienny od przepisów ust. 2 i 3, wymagane uprawnienia do
kierowania przez żołnierzy zasadniczej służby wojskowej pojazdami
specjalnymi Sił Zbrojnych lub jednostek wojskowych
podporządkowanych Ministrowi Spraw Wewnętrznych i Administracji.
Art. 89.
1. Do kierowania:
1. samochodem ciężarowym lub zespołem pojazdów o
dopuszczalnej masie całkowitej przekraczającej 24 t,
pojazdem uprzywilejowanym oraz taksówką osobową - jest
uprawniona osoba posiadająca prawo jazdy odpowiedniej
kategorii przez okres co najmniej 3 lat; kierujący taksówką
osobową powinien również znać topografię miejscowości, w
której prowadzi lub zamierza prowadzić działalność,
2. ciągnikiem rolniczym przewożącym dzieci w ciągniętej
przyczepie - jest uprawniona osoba posiadająca prawo jazdy
odpowiedniej kategorii przez okres co najmniej 2 lat,
3. pojazdem lub zespołem pojazdów przewożącym materiały
niebezpieczne - jest uprawniona osoba posiadająca prawo
jazdy odpowiedniej kategorii przez okres co najmniej 3 lat
oraz ukończony kurs dokształcający kierowców pojazdów
przewożących materiały niebezpieczne.
2. Znajomość topografii sprawdza komisja powołana przez kierownika
rejonowego urzędu rządowej administracji ogólnej.
3. Osoby, o których mowa w ust. 1 oraz w art. 106 ust. 2, art. 111 ust.
2, art. 122 ust. 2 i art. 124 ust. 1 pkt 1 i 2, są obowiązane uzyskać
świadectwo kwalifikacji potwierdzające spełnienie dodatkowych
wymagań określonych w tych przepisach. Świadectwo kwalifikacji
wydaje za opłatą kierownik rejonowego urzędu rządowej
administracji ogólnej na okres wynikający z art. 122 ust. 2.
4. W odniesieniu do kierujących pojazdami Sił Zbrojnych, jednostek
wojskowych podporządkowanych Ministrowi Spraw Wewnętrznych i
Administracji, Policji i Straży Granicznej, wymagane jest posiadanie
prawa jazdy, o którym mowa w ust. 1 pkt 1 i 3, przez okres co
najmniej 1 roku.
5. Kurs dokształcający, o którym mowa w ust. 1 pkt 3, jest
prowadzony w jednostce upoważnionej przez wojewodę.
6. Minister Transportu i Gospodarki Morskiej w porozumieniu z
Ministrem Spraw Wewnętrznych i Administracji określi, w drodze
rozporządzenia:
1. warunki udzielania i cofania upoważnień do prowadzenia
kursów dokształcających kierowców pojazdów przewożących
materiały niebezpieczne,
2. zakres i warunki prowadzenia kursów dokształcających,
3. ramowy program kursu dokształcającego,
4. wzory dokumentów stosowanych w związku z dokształcaniem
kierowców przewożących materiały niebezpieczne.
Art. 90.
1. Prawo jazdy otrzymuje osoba, jeżeli:
1. osiągnęła wymagany dla danej kategorii wiek,
2. uzyskała orzeczenie lekarskie o braku przeciwwskazań
zdrowotnych do kierowania pojazdem,
3. odbyła wymagane szkolenie,
4. zdała z wynikiem pozytywnym egzamin państwowy.
2. Wymagany dla danej kategorii wiek wynosi:
1. 16 lat - dla kategorii A1, B1 lub T,
2. 17 lat - dla kategorii A lub B,
3. 18 lat - dla kategorii B+E, C, C+E, C1 lub C1+E,
4. 21 lat - dla kategorii D, D+E, D1 lub D1+E, z zastrzeżeniem
ust. 4.
3. Osoba, która nie ukończyła 18 lat, może uzyskać prawo jazdy
kategorii A, A1, B, B1 lub T za zgodą rodziców lub opiekuna.
4. Wymagany wiek do uzyskania prawa jazdy kategorii D lub D1 przez
żołnierza zasadniczej służby wojskowej posiadającego prawo jazdy
kategorii B, wynosi 19 lat.
Art. 91.
Prawo jazdy nie może być wydane osobie:
1. u której w wyniku badania lekarskiego stwierdzono aktywną formę
uzależnienia od alkoholu lub środka działającego podobnie do
alkoholu,
2. w stosunku do której orzeczony został - prawomocnym wyrokiem
sądu, orzeczeniem kolegium do spraw wykroczeń lub orzeczeniem
innego organu uprawnionego do orzekania w sprawach o
wykroczenia w trybie dyscyplinarnym - zakaz prowadzenia pojazdów
mechanicznych - w okresie obowiązywania tego zakazu.
Art. 92.
Prawo jazdy może zawierać ograniczenie wynikające ze stanu zdrowia
kierowcy lub możliwości prowadzenia określonego pojazdu.
Art. 93.
1. Prawo jazdy, z wyjątkiem prawa jazdy kategorii T, uprawnia do
kierowania określonym w nim pojazdem w ruchu międzynarodowym,
chyba że władze danego państwa wymagają, aby kierowca posiadał
międzynarodowe prawo jazdy.
2. Międzynarodowe prawo jazdy jest wydawane za opłatą przez
każdego kierownika rejonowego urzędu rządowej administracji
ogólnej. Międzynarodowe prawo jazdy jest wydawane na podstawie
krajowego prawa jazdy na okres 3 lat. Okres jego ważności nie
może jednak przekraczać terminu ważności krajowego prawa jazdy.
Art. 94.
1. Osoba posiadająca krajowe prawo jazdy wydane za granicą,
określone w konwencjach o ruchu drogowym, może kierować
odpowiednim pojazdem silnikowym na terytorium Rzeczypospolitej
Polskiej w okresie 6 miesięcy od daty rozpoczęcia stałego lub
czasowego pobytu.
2. Osoba posiadająca krajowe prawo jazdy wydane za granicą może
otrzymać prawo jazdy odpowiedniej kategorii, po oddaniu
zagranicznego dokumentu organowi wydającemu prawo jazdy, z
zastrzeżeniem ust. 4. Jeżeli prawo jazdy wydane za granicą nie jest
określone w konwencjach o ruchu drogowym, dodatkowym
warunkiem otrzymania polskiego prawa jazdy jest zdanie części
teoretycznej egzaminu państwowego i przedstawienie
uwierzytelnionego tłumaczenia zagranicznego dokumentu.
3. Jeżeli prawo jazdy wydane za granicą zawiera ograniczenie terminu
ważności, ograniczenie ze względu na stan zdrowia lub inne, należy
to ograniczenie uwzględnić w wydanym prawie jazdy.
4. Minister Transportu i Gospodarki Morskiej może określić, w drodze
rozporządzenia, w stosunku do obywateli niektórych państw, ze
względu na zasadę wzajemności, warunki wydawania praw jazdy
odmienne niż te, które przewiduje ust. 2.
Art. 95.
1. Dokumentem stwierdzającym uprawnienie do kierowania
tramwajem jest pozwolenie.
2. Pozwolenie może uzyskać osoba, która ukończyła 20 lat, u której w
wyniku badania lekarskiego nie stwierdzono przeciwwskazań
zdrowotnych do kierowania pojazdem, odbyła wymagane szkolenie i
zdała egzamin państwowy z wynikiem pozytywnym.
3. Przepis art. 91 stosuje się odpowiednio do osoby ubiegającej się o
pozwolenie.
Art. 96.
1. Dokumentem stwierdzającym uprawnienie do kierowania przez
osobę, która nie ukończyła 18 lat:
1. rowerem - jest karta rowerowa, motorowerowa lub prawo
jazdy,
2. motorowerem - jest karta motorowerowa lub prawo jazdy,
3. pojazdem zaprzęgowym - jest prawo jazdy, karta
motorowerowa lub rowerowa, jeżeli osoba uprawniona
ukończyła 15 lat.
2. Kartę rowerową lub motorowerową może uzyskać osoba, która
wykazała się niezbędnymi kwalifikacjami i osiągnęła wymagany
wiek: 10 lat w przypadku karty rowerowej i 13 lat w przypadku
karty motorowerowej.
3. Kierować rowerem wieloosobowym oraz przewozić na rowerze inną
osobę może osoba, która ukończyła 17 lat, a kierować po jezdni
wózkiem inwalidzkim poruszanym siłą mięśni kierującego - osoba,
która ukończyła 13 lat.
Art. 97.
1. Dokument stwierdzający uprawnienie do kierowania pojazdem
wydaje, za opłatą, kierownik rejonowego urzędu rządowej
administracji ogólnej właściwy ze względu na miejsce zamieszkania
osoby ubiegającej się, a w uzasadnionych przypadkach - właściwy
ze względu na miejsce czasowego pobytu, z zastrzeżeniem ust. 2.
2. Kartę rowerową lub motorowerową wydaje nieodpłatnie dyrektor
szkoły podstawowej lub ponadpodstawowej.
3. Szefom i cudzoziemskiemu personelowi przedstawicielstw
dyplomatycznych, urzędów konsularnych i misji specjalnych państw
obcych oraz organizacji międzynarodowych, korzystających z
przywilejów i immunitetów dyplomatycznych lub konsularnych na
mocy ustaw, umów bądź powszechnie uznanych zwyczajów
międzynarodowych lub na zasadzie wzajemności oraz innym osobom
korzystającym z tych przywilejów i immunitetów, uprawnienie do
kierowania pojazdem wydaje Wojewoda Warszawski na wniosek
Ministra Spraw Zagranicznych.
4. Kierujący może posiadać tylko jedno ważne krajowe prawo jazdy lub
pozwolenie do kierowania tramwajem.
Art. 98.
1. Kierujący pojazdem jest obowiązany zawiadomić kierownika
rejonowego urzędu rządowej administracji ogólnej w terminie nie
przekraczającym 30 dni o zmianie stanu faktycznego wymagającego
zmiany danych zawartych w dokumencie uprawniającym do
kierowania pojazdem lub o jego utracie.
2. W razie utraty dokumentu stwierdzającego uprawnienie do
kierowania pojazdem, jego wtórnik może być wydany, jeżeli
posiadacz złoży oświadczenie o utracie tego dokumentu pod
rygorem odpowiedzialności karnej za fałszywe zeznania.
3. W razie odzyskania utraconego dokumentu, o którym mowa w ust.
2, wtórnik zwraca się do organu, który go wydał.
Art. 99.
1. Tworzy się centralną ewidencję osób posiadających uprawnienia do
kierowania pojazdami. Ewidencję prowadzi jednostka podległa
Ministrowi Spraw Wewnętrznych i Administracji.
2. W centralnej ewidencji osób posiadających uprawnienia do
kierowania pojazdami wpisuje się informację o uprawnieniu
uzyskanym przez osobę.
3. Minister Spraw Wewnętrznych i Administracji w porozumieniu z
Ministrem Transportu i Gospodarki Morskiej określi, w drodze
rozporządzenia:
1. warunki i sposób prowadzenia centralnej ewidencji osób
posiadających uprawnienia do kierowania pojazdami oraz
warunki współdziałania państwowych jednostek
organizacyjnych w tym zakresie,
2. warunki i sposób korzystania z informacji zawartych w
centralnej ewidencji osób posiadających uprawnienia do
kierowania pojazdami,
3. warunki odpłatności za korzystanie z informacji zawartych w
centralnej ewidencji osób posiadających uprawnienia do
kierowania pojazdami oraz podmioty zwolnione od opłat.
Art. 100.
Minister Transportu i Gospodarki Morskiej w porozumieniu z Ministrem
Spraw Wewnętrznych i Administracji określi:
1. w drodze rozporządzenia, wzory dokumentów stwierdzających
uprawnienia do kierowania pojazdami oraz ich opis,
2. w drodze zarządzenia, szczegółowe czynności organów w sprawach
związanych z wydawaniem uprawnień do kierowania oraz wzory
dokumentów w tych sprawach.
spis treści
Rozdział 2
Szkolenie i egzaminowanie
Art. 101.
Osoba ubiegająca się o uprawnienie do kierowania pojazdem silnikowym
albo tramwajem może rozpocząć szkolenie najwcześniej 3 miesiące przed
osiągnięciem wieku wymaganego do uzyskania prawa jazdy albo
pozwolenia, a jeżeli osobą tą jest uczeń szkoły, której program nauczania
obejmuje szkolenie osób ubiegających się o prawo jazdy, okres ten wynosi
12 miesięcy.
Art. 102.
Szkolenie osoby ubiegającej się o uprawnienie do kierowania pojazdem
silnikowym albo tramwajem jest prowadzone w jednostce albo szkole
posiadającej zezwolenie wydane przez kierownika rejonowego urzędu
rządowej administracji ogólnej.
Art. 103.
1. Kierownik rejonowego urzędu rządowej administracji ogólnej wydaje
zezwolenie na prowadzenie szkolenia, jeżeli jednostka lub szkoła:
1. posiada wymagane warunki lokalowe, wyposażenie
dydaktyczne, plac do wykonywania manewrów oraz co
najmniej jeden pojazd przystosowany do nauki jazdy,
2. zatrudnia co najmniej jednego instruktora, z zastrzeżeniem
ust. 2.
2. Jeżeli jednostką szkolącą jest osoba fizyczna, warunek określony w
ust. 1 pkt 2 uważa się za spełniony, gdy osoba ta jest równocześnie
instruktorem.
Art. 104.
1. Kierownik rejonowego urzędu rządowej administracji ogólnej cofa
jednostce lub szkole zezwolenie na prowadzenie szkolenia, jeżeli:
1. nie spełnia wymaganych warunków, o których mowa w art.
103,
2. prowadzi szkolenie w sposób niezgodny z przepisami,
3. wydała niezgodnie ze stanem faktycznym zaświadczenie o
ukończeniu szkolenia.
2. W przypadku cofnięcia zezwolenia na prowadzenie szkolenia z
przyczyn określonych w ust. 1 pkt 2 i 3, ponowne zezwolenie nie
może być wydane wcześniej niż po upływie 2 lat od dnia, w którym
decyzja o cofnięciu stała się ostateczna.
Art. 105.
1. Szkolenie osoby ubiegającej się o uprawnienie do kierowania
pojazdem silnikowym albo tramwajem jest prowadzone przez
instruktora, z zastrzeżeniem ust. 3.
2. Instruktorem jest osoba, która:
1. ma co najmniej wykształcenie średnie,
2. posiada, przez okres co najmniej 3 lat, uprawnienie do
kierowania pojazdami rodzaju objętego szkoleniem,
3. potwierdziła wymagany stan zdrowia i predyspozycje
psychiczne odpowiednim orzeczeniem,
4. ukończyła kurs kwalifikacyjny w jednostce upoważnionej przez
wojewodę,
5. zdała egzamin przed komisją powołaną przez wojewodę,
6. nie była karana wyrokiem sądu lub orzeczeniem kolegium do
spraw wykroczeń za przestępstwo lub wykroczenie przeciwko
bezpieczeństwu w ruchu drogowym,
7. została wpisana do ewidencji instruktorów.
3. Szkolenie w zakresie udzielania pomocy przedlekarskiej jest
prowadzone przez osobę, która spełnia co najmniej jeden z
warunków określonych w pkt 1-3:
1. wykonuje zawód lekarza lub pielęgniarki,
2. posiada kwalifikacje instruktora Polskiego Czerwonego Krzyża,
3. posiada kwalifikacje ratownika medycznego.
Art. 106.
1. Kierownik rejonowego urzędu rządowej administracji ogólnej
dokonuje wpisu osoby do ewidencji instruktorów, jeżeli spełnia ona
warunki określone w art. 105 ust. 2 pkt 1-6 i wydaje jej legitymację
instruktora.
2. Instruktor podlega kontrolnym badaniom lekarskim w terminach, o
których mowa w art. 122 ust. 2, odpowiednio do rodzaju uprawnień
do szkolenia.
3. Instruktor jest obowiązany posiadać w czasie szkolenia legitymację
instruktora i świadectwo kwalifikacji, o którym mowa w art. 89 ust.
3, oraz okazywać je na żądanie uprawnionych organów.
Art. 107.
1. Kierownik rejonowego urzędu rządowej administracji ogólnej skreśla
instruktora z ewidencji, jeżeli instruktor:
1. nie spełnia warunków określonych w art. 105 ust. 2 pkt 1-6,
2. nie przedstawił orzeczenia lekarskiego z badań kontrolnych o
braku przeciwwskazań zdrowotnych do wykonywania
czynności instruktora,
3. nie zdał egzaminu, o którym mowa w art. 108 ust. 2 pkt 2, w
wyznaczonym terminie,
4. dopuścił się rażącego naruszenia przepisów w zakresie
szkolenia.
2. W przypadku skreślenia instruktora z ewidencji z przyczyny
określonej w ust. 1 pkt 4, ponowny wpis do ewidencji nie może być
dokonany wcześniej niż po upływie 2 lat od dnia, w którym decyzja
o skreśleniu stała się ostateczna.
Art. 108.
1. Kierownik rejonowego urzędu rządowej administracji ogólnej
sprawuje nadzór nad szkoleniem.
2. Organ sprawujący nadzór może w szczególności:
1. kontrolować dokumentację i działalność związaną ze
szkoleniem,
2. w uzasadnionych przypadkach skierować instruktora na
egzamin, o którym mowa w art. 105 ust. 2 pkt 5.
Art. 109.
1. Egzamin państwowy sprawdzający kwalifikacje osoby ubiegającej się
o uprawnienie do kierowania pojazdem oraz osoby, o której mowa w
art. 114, przeprowadza egzaminator zatrudniony przez dyrektora
wojewódzkiego ośrodka ruchu drogowego:
1. na podstawie umowy o pracę - w zakresie wszystkich kategorii
prawa jazdy, z wyjątkiem kategorii T,
2. na podstawie umowy zlecenia - w zakresie pozwolenia do
kierowania tramwajem oraz prawa jazdy kategorii T.
2. Egzamin państwowy jest organizowany w:
1. wojewódzkim ośrodku ruchu drogowego - w zakresie
wszystkich kategorii prawa jazdy, z wyjątkiem kategorii T,
2. przedsiębiorstwie komunikacji publicznej upoważnionym przez
wojewodę - w zakresie pozwolenia do kierowania tramwajem,
3. miejscu określonym przez kierownika rejonowego urzędu
rządowej administracji ogólnej - w zakresie prawa jazdy
kategorii T.
3. Egzamin państwowy w zakresie wszystkich kategorii prawa jazdy, z
wyjątkiem kategorii T, jest przeprowadzany w mieście wojewódzkim
lub w zależności od potrzeb w mieście powyżej 100 tysięcy
mieszkańców.
4. Sprawdzenia kwalifikacji osoby ubiegającej się o kartę rowerową lub
motorowerową dokonują:
1. nauczyciel wychowania komunikacyjnego uprawniony przez
dyrektora szkoły,
2. policjant posiadający specjalistyczne przeszkolenie z zakresu
ruchu drogowego.
Art. 110.
1. Egzaminatorem może być osoba, która:
1. jest obywatelem polskim,
2. posiada wykształcenie wyższe,
3. posiada prawo jazdy kategorii B przez okres co najmniej 6 lat
oraz uprawnienie do kierowania pojazdami rodzaju objętego
egzaminowaniem przez okres co najmniej 1 roku,
4. potwierdziła wymagany stan zdrowia i predyspozycje
psychiczne odpowiednim orzeczeniem,
5. nie była karana wyrokiem sądu lub orzeczeniem kolegium do
spraw wykroczeń za przestępstwo lub wykroczenie przeciwko
bezpieczeństwu w ruchu drogowym,
6. ukończyła kurs kwalifikacyjny w jednostce upoważnionej przez
Ministra Transportu i Gospodarki Morskiej,
7. uczestniczyła w 7 egzaminach państwowych w charakterze
obserwatora oraz przeprowadziła co najmniej 3 takie
egzaminy pod kierunkiem egzaminatora wyznaczonego przez
dyrektora wojewódzkiego ośrodka ruchu drogowego i uzyskała
pozytywną opinię,
8. zdała egzamin przed komisją weryfikacyjną powołaną przez:
a. Ministra Transportu i Gospodarki Morskiej - w zakresie
sprawdzania kwalifikacji na wszystkie kategorie prawa
jazdy, z wyjątkiem kategorii T,
b. wojewodę - w zakresie sprawdzania kwalifikacji na
prawo jazdy kategorii T lub pozwolenie do kierowania
tramwajem,
9. daje rękojmię należytego wykonywania swoich obowiązków,
10. została wpisana do ewidencji egzaminatorów prowadzonej
przez wojewodę.
2. Wymagań, o których mowa w ust. 1 pkt 2, 6 i 7, nie stosuje się do
egzaminatora osoby ubiegającej się o prawo jazdy kategorii T lub o
pozwolenie do kierowania tramwajem.
Art. 111.
1. Wojewoda dokonuje wpisu osoby do ewidencji egzaminatorów, jeżeli
spełnia ona warunki określone w art. 110 ust. 1 pkt 1-9 i wydaje jej
legitymację egzaminatora.
2. Egzaminator podlega kontrolnym badaniom lekarskim w terminach,
o których mowa w art. 122 ust. 2, odpowiednio do rodzaju
uprawnień do egzaminowania.
3. Egzaminator podlega corocznie szkoleniu organizowanemu przez
dyrektora wojewódzkiego ośrodka ruchu drogowego.
4. Egzaminator jest obowiązany posiadać w czasie prowadzenia
egzaminów legitymację egzaminatora i świadectwo kwalifikacji, o
którym mowa w art. 89 ust. 3, oraz okazywać je na żądanie
uprawnionych organów.
Art. 112.
1. Nadzór nad przeprowadzaniem egzaminów państwowych sprawuje
wojewoda.
2. Organ sprawujący nadzór może w szczególności:
1. kontrolować dokumentację i działalność związaną z
egzaminowaniem,
2. przerwać lub unieważnić egzamin państwowy prowadzony
niezgodnie z przepisami,
3. w razie stwierdzenia rażących uchybień zawiesić działalność
odpowiedniej jednostki w zakresie prowadzenia egzaminów
państwowych - do czasu usunięcia uchybień,
4. w uzasadnionych przypadkach skierować egzaminatora na
egzamin, o którym mowa w art. 110 ust. 1 pkt 8.
Art. 113.
1. Wojewoda skreśla egzaminatora z ewidencji, jeżeli:
1. nie spełnia warunków określonych w art. 110 ust. 1 pkt 1-9,
2. nie odbył okresowego szkolenia,
3. nie przedstawił orzeczenia lekarskiego z badań kontrolnych o
braku przeciwwskazań zdrowotnych do wykonywania
czynności egzaminatora,
4. nie zdał egzaminu, o którym mowa w art. 110 ust. 1 pkt 8, w
wyznaczonym terminie,
5. naruszył zasady egzaminowania.
2. W przypadku skreślenia egzaminatora z ewidencji z przyczyny
określonej w ust. 1 pkt 5, ponowny wpis do ewidencji nie może być
dokonany wcześniej niż po upływie 2 lat od dnia, w którym decyzja
o skreśleniu stała się ostateczna.
Art. 114.
Kontrolnemu sprawdzeniu kwalifikacji podlega:
1. osoba posiadająca uprawnienie do kierowania pojazdem, skierowana
decyzją kierownika rejonowego urzędu rządowej administracji
ogólnej:
1. w razie uzasadnionych zastrzeżeń co do jej kwalifikacji,
2. na wniosek komendanta wojewódzkiego Policji, w razie
przekroczenia 24 punktów otrzymanych na podstawie art. 130
ust. 1,
2. osoba ubiegająca się o:
a. przywrócenie uprawnienia do kierowania pojazdem cofniętego
na okres przekraczający 1 rok lub w związku z utratą
kwalifikacji,
b. zwrot zatrzymanego prawa jazdy lub pozwolenia do kierowania
tramwajem, którego była pozbawiona na okres przekraczający
1 rok.
Art. 115.
1. Minister Transportu i Gospodarki Morskiej w porozumieniu z
Ministrami Spraw Wewnętrznych i Administracji oraz Obrony
Narodowej określi, w drodze rozporządzenia:
1. wymagania w stosunku do jednostek lub szkół prowadzących
szkolenie w zakresie wyposażenia dydaktycznego, warunków
lokalowych, placu manewrowego i pojazdów przeznaczonych
do szkolenia,
2. wymagania w stosunku do jednostek prowadzących egzaminy
państwowe w zakresie wyposażenia, warunków lokalowych,
placu manewrowego i pojazdów przeznaczonych do
egzaminowania,
3. program szkolenia osób ubiegających się o uprawnienia do
kierowania pojazdami silnikowymi, tramwajami oraz
kandydatów na instruktorów i egzaminatorów,
4. warunki i tryb:
a. uzyskiwania uprawnień do kierowania pojazdami,
szkolenia i egzaminowania osób ubiegających się o
uprawnienia do kierowania pojazdami lub podlegających
sprawdzeniu kwalifikacji oraz wzory dokumentów z tym
związanych,
b. szkolenia i egzaminowania kandydatów na instruktorów i
egzaminatorów, pracy komisji egzaminacyjnych oraz
wzory dokumentów z tym związanych.
2. Minister Transportu i Gospodarki Morskiej określi, w drodze
rozporządzenia:
1. wysokość opłat za sprawdzenie kwalifikacji kandydatów na
instruktorów i instruktorów oraz wysokość wynagrodzenia
członków komisji sprawdzających ich kwalifikacje,
2. wysokość opłat za sprawdzenie kwalifikacji kandydatów na
egzaminatorów i egzaminatorów oraz wysokość
wynagrodzenia członków komisji sprawdzających ich
kwalifikacje,
3. wysokość opłat za sprawdzenie kwalifikacji osób ubiegających
się o uprawnienie do kierowania pojazdami lub podlegających
sprawdzeniu kwalifikacji,
4. wysokość stawek wynagrodzenia dla egzaminatorów
zatrudnionych na podstawie umowy zlecenia,
5. wysokość opłat za wydanie prawa jazdy, pozwolenia do
kierowania tramwajem, świadectwa kwalifikacji, legitymacji
instruktora i egzaminatora.
Rozdział 3
Wojewódzki Ośrodek Ruchu Drogowego
Art. 116.
1. Wojewoda tworzy wojewódzki ośrodek ruchu drogowego działający
na obszarze województwa.
2. Ośrodek jest państwową osobą prawną.
3. Wojewoda sprawuje nadzór nad ośrodkiem.
Art. 117.
1. Do zadań ośrodka należy organizowanie egzaminów państwowych
sprawdzających kwalifikacje osób ubiegających się o uprawnienia do
kierowania pojazdami oraz kierujących pojazdami.
2. Ośrodek może wykonywać inne zadania z zakresu bezpieczeństwa
ruchu drogowego.
Art. 118.
1. Działalnością ośrodka kieruje dyrektor.
2. Dyrektor jest powoływany i odwoływany przez wojewodę.
3. Wojewoda ustala wynagrodzenie dyrektora.
Art. 119.
1. Ośrodek prowadzi samodzielną gospodarkę finansową na zasadach
określonych w niniejszej ustawie.
2. Przychodami ośrodka są:
1. wpływy z opłat za przeprowadzanie egzaminów osób
ubiegających się o uprawnienia do kierowania pojazdami,
2. wpływy za wykonanie innych zadań z zakresu bezpieczeństwa
ruchu drogowego.
3. Rozchodami ośrodka są wydatki na:
1. bieżące utrzymanie ośrodka,
2. prowadzenie egzaminów państwowych w zakresie prawa jazdy
poszczególnych kategorii i pozwolenia do kierowania
tramwajem.
4. Osiągnięty przez ośrodek zysk, po opłaceniu należnych podatków,
jest przeznaczany na:
1. inwestycje związane z działalnością ośrodka, o której mowa w
art. 117 ust. 1,
2. poprawę bezpieczeństwa ruchu drogowego w województwie.
5. Ośrodek może zaciągać kredyty, za zgodą wojewody, na zasadach
ogólnych.
6. Składniki majątkowe nabyte na cele ośrodka tworzą jego fundusz
statutowy.
7. Ośrodek prowadzi odrębnie ewidencję przychodów i kosztów
związanych z egzaminowaniem i odrębnie dla każdej innej
działalności.
Art. 120.
1. Wojewoda nadaje ośrodkowi statut.
2. Statut ośrodka określa w szczególności jego organizację i warunki
tworzenia oddziałów terenowych.
Art. 121.
Minister Transportu i Gospodarki Morskiej określi, w drodze
rozporządzenia:
1. w porozumieniu z Ministrem Finansów - szczegółowe warunki
gospodarki finansowej ośrodka oraz szczegółowe warunki ewidencji
przychodów i kosztów, o których mowa w art. 119 ust. 7,
2. w porozumieniu z Ministrem Pracy i Polityki Socjalnej - warunki
wynagradzania egzaminatorów.
Rozdział 3
Wojewódzki Ośrodek Ruchu Drogowego
Art. 116.
1. Wojewoda tworzy wojewódzki ośrodek ruchu drogowego działający
na obszarze województwa.
2. Ośrodek jest państwową osobą prawną.
3. Wojewoda sprawuje nadzór nad ośrodkiem.
Art. 117.
1. Do zadań ośrodka należy organizowanie egzaminów państwowych
sprawdzających kwalifikacje osób ubiegających się o uprawnienia do
kierowania pojazdami oraz kierujących pojazdami.
2. Ośrodek może wykonywać inne zadania z zakresu bezpieczeństwa
ruchu drogowego.
Art. 118.
1. Działalnością ośrodka kieruje dyrektor.
2. Dyrektor jest powoływany i odwoływany przez wojewodę.
3. Wojewoda ustala wynagrodzenie dyrektora.
Art. 119.
1. Ośrodek prowadzi samodzielną gospodarkę finansową na zasadach
określonych w niniejszej ustawie.
2. Przychodami ośrodka są:
1. wpływy z opłat za przeprowadzanie egzaminów osób
ubiegających się o uprawnienia do kierowania pojazdami,
2. wpływy za wykonanie innych zadań z zakresu bezpieczeństwa
ruchu drogowego.
3. Rozchodami ośrodka są wydatki na:
1. bieżące utrzymanie ośrodka,
2. prowadzenie egzaminów państwowych w zakresie prawa jazdy
poszczególnych kategorii i pozwolenia do kierowania
tramwajem.
4. Osiągnięty przez ośrodek zysk, po opłaceniu należnych podatków,
jest przeznaczany na:
1. inwestycje związane z działalnością ośrodka, o której mowa w
art. 117 ust. 1,
2. poprawę bezpieczeństwa ruchu drogowego w województwie.
5. Ośrodek może zaciągać kredyty, za zgodą wojewody, na zasadach
ogólnych.
6. Składniki majątkowe nabyte na cele ośrodka tworzą jego fundusz
statutowy.
7. Ośrodek prowadzi odrębnie ewidencję przychodów i kosztów
związanych z egzaminowaniem i odrębnie dla każdej innej
działalności.
Art. 120.
1. Wojewoda nadaje ośrodkowi statut.
2. Statut ośrodka określa w szczególności jego organizację i warunki
tworzenia oddziałów terenowych.
Art. 121.
Minister Transportu i Gospodarki Morskiej określi, w drodze
rozporządzenia:
1. w porozumieniu z Ministrem Finansów - szczegółowe warunki
gospodarki finansowej ośrodka oraz szczegółowe warunki ewidencji
przychodów i kosztów, o których mowa w art. 119 ust. 7,
2. w porozumieniu z Ministrem Pracy i Polityki Socjalnej - warunki
wynagradzania egzaminatorów.
Rozdział 4
Sprawdzanie stanu zdrowia i predyspozycji psychicznych do
kierowania pojazdami
Art. 122.
1. Badaniu lekarskiemu przeprowadzanemu w celu stwierdzenia
istnienia lub braku przeciwwskazań zdrowotnych do kierowania
pojazdem podlega:
1. osoba ubiegająca się o prawo jazdy,
2. osoba ubiegająca się o przywrócenie uprawnienia do
kierowania pojazdem silnikowym, cofniętego ze względu na
stan zdrowia,
3. kierujący pojazdem skierowany przez organ kontroli ruchu
drogowego, jeżeli uczestniczy w wypadku drogowym, w
którym jest zabity lub ranny,
4. kierujący pojazdem skierowany decyzją kierownika
rejonowego urzędu rządowej administracji ogólnej w
przypadkach nasuwających zastrzeżenia co do stanu zdrowia,
5. kandydat na instruktora lub egzaminatora osób ubiegających
się o uprawnienia do kierowania pojazdami.
2. Kierowca pojazdu silnikowego o dopuszczalnej masie całkowitej
przekraczającej 7,5 t, pojazdu przewożącego materiały
niebezpieczne, pojazdu uprzywilejowanego, autobusu lub kierowca
zarobkowo przewożący osoby na własny lub cudzy rachunek podlega
ponadto kontrolnym badaniom lekarskim przeprowadzanym w celu
stwierdzenia istnienia lub braku przeciwwskazań zdrowotnych do
kierowania pojazdem w następujących okresach:
1. jeżeli kieruje pojazdem w stosunku do którego wymagane jest
posiadanie prawa jazdy kategorii A, B, B+E, B1 lub T:
a. w wieku do 55 lat - co 5 lat,
b. w wieku od 56 do 65 lat - co 3 lata,
c. w wieku powyżej 65 lat - corocznie,
2. jeżeli kieruje pojazdem w stosunku do którego wymagane jest
posiadanie prawa jazdy kategorii C, C+E, C1, C1+E, D, D+E,
D1 lub D1+E:
a. w wieku do 55 lat - co 3 lata,
b. w wieku powyżej 55 lat - corocznie.
3. Badanie lekarskie przeprowadza uprawniony lekarz.
4. Przepisy ust. 1 pkt 1-4, ust. 2 pkt 2 i ust. 3 stosuje się odpowiednio
do kierującego tramwajem.
5. Badanie lekarskie wykonywane jest na koszt osoby badanej, chyba
że przepisy odrębne stanowią inaczej.
6. Wojewoda kontroluje wykonywanie badań lekarskich i wydawanie
orzeczeń.
Art. 123.
1. Minister Zdrowia i Opieki Społecznej w porozumieniu z Ministrami
Transportu i Gospodarki Morskiej, Spraw Wewnętrznych i
Administracji oraz Obrony Narodowej określi, w drodze
rozporządzenia:
1. warunki i tryb:
a. przeprowadzania badań lekarskich w celu stwierdzenia
istnienia lub braku przeciwwskazań zdrowotnych do

kierowania pojazdami u osób ubiegających się o
uprawnienia do kierowania pojazdami silnikowymi lub
tramwajami oraz osób kierujących tymi pojazdami,
b. wydawania orzeczeń lekarskich stwierdzających brak lub
istnienie przeciwwskazań zdrowotnych do kierowania
pojazdami,
c. odwoływania się od orzeczeń lekarskich,
d. uzyskiwania uprawnień przez lekarzy
przeprowadzających badania lekarskie,
e. kontroli wykonywania i dokumentowania badań
lekarskich oraz wydawanych orzeczeń lekarskich,
2. dodatkowe kwalifikacje lekarzy przeprowadzających badania
lekarskie,
3. sposób postępowania z dokumentacją związaną z badaniami
lekarskimi oraz wzory stosowanych dokumentów,
4. maksymalne stawki opłat za badania lekarskie.
2. Minister Transportu i Gospodarki Morskiej w porozumieniu z
Ministrami Zdrowia i Opieki Społecznej, Spraw Wewnętrznych i
Administracji oraz Obrony Narodowej określi, w drodze
rozporządzenia, warunki i tryb kierowania na badania lekarskie.
Art. 124.
1. Badaniu psychologicznemu przeprowadzanemu w celu orzeczenia o
predyspozycjach psychicznych do kierowania pojazdem podlega
osoba:
1. o której mowa w art. 122 ust. 2, przy ubieganiu się po raz
pierwszy o wydanie świadectwa kwalifikacji,
2. kandydat na instruktora lub egzaminatora osób ubiegających
się o uprawnienia do kierowania pojazdami,
3. inna, jeżeli lekarz w wyniku badania uzna za wskazane
przeprowadzenie badania psychologicznego,
4. przewidziana do szkolenia na kierowcę na potrzeby wojska,
5. kierujący będący sprawcą wypadku drogowego, w którym jest
zabity lub ranny.
2. Badanie psychologiczne wykonuje uprawniony psycholog w
jednostce upoważnionej przez Ministra Transportu i Gospodarki
Morskiej.
3. Badanie psychologiczne jest wykonywane na koszt osoby badanej,
chyba że przepisy odrębne stanowią inaczej.
4. Przepisy ust. 1-3 stosuje się odpowiednio do kierującego
tramwajem.
5. Nadzór nad wykonywaniem badań psychologicznych sprawuje
Minister Transportu i Gospodarki Morskiej lub jednostka przez niego
upoważniona.
Art. 125.
Minister Transportu i Gospodarki Morskiej w porozumieniu z Ministrami
Zdrowia i Opieki Społecznej, Spraw Wewnętrznych i Administracji oraz
Obrony Narodowej określi, w drodze rozporządzenia:
1. warunki i tryb:
a. kierowania osób na badania psychologiczne,
b. uzyskiwania i cofania uprawnień do przeprowadzania badań
psychologicznych oraz uzyskiwania i cofania zezwoleń
jednostkom przeprowadzającym te badania,
c. odwoływania się od orzeczeń psychologicznych,
d. kontroli przeprowadzania badań psychologicznych oraz
wydawanych orzeczeń psychologicznych,
2. warunki i sposób przeprowadzania badań psychologicznych,
3. sposób postępowania z dokumentacją związaną z przeprowadzanymi
badaniami psychologicznymi oraz wzory stosowanych dokumentów,
4. maksymalne stawki opłat za badania psychologiczne.
Art. 126.
1. Badanie w celu ustalenia zawartości w organizmie alkoholu
przeprowadza się przy użyciu urządzeń elektronicznych
dokonujących pomiaru stężenia alkoholu w wydychanym powietrzu.
2. Przepisu ust. 1 nie stosuje się, jeżeli stan osoby podlegającej
badaniu uniemożliwia jego przeprowadzenie urządzeniem
elektronicznym. W takim przypadku ustalenie zawartości w
organizmie alkoholu następuje na podstawie badania krwi lub
moczu.
3. Badanie w celu ustalenia zawartości w organizmie alkoholu może
być przeprowadzone również w razie braku zgody kierującego, o
czym należy go uprzedzić.
4. Warunki oraz sposób przeprowadzania badań, o których mowa w
ust. 1 i 2, określają odrębne przepisy.
Art. 127.
1. Badanie w celu ustalenia w organizmie obecności środka
działającego podobnie do alkoholu przeprowadza się przy użyciu
metod nie wymagających badania laboratoryjnego.
2. Przepisu ust. 1 nie stosuje się, jeżeli stan osoby podlegającej
badaniu uniemożliwia jego przeprowadzenie metodą nie
wymagającą badania laboratoryjnego. W takim przypadku ustalenie
w organizmie obecności środka działającego podobnie do alkoholu w
organizmie następuje na podstawie badania krwi lub moczu.
3. Badanie w celu ustalenia obecności w organizmie środka
działającego podobnie do alkoholu może być przeprowadzone
również w razie braku zgody kierującego, o czym należy go
uprzedzić.
4. Minister Zdrowia i Opieki Społecznej określi, w drodze
rozporządzenia, warunki i sposób przeprowadzania badań na
obecność w organizmie środków działających podobnie do alkoholu.
Art. 128.
1. W razie uczestniczenia w wypadku drogowym, w którym jest zabity
lub ranny, kierujący pojazdem jest poddawany badaniu na
zawartość w organizmie alkoholu lub środka działającego podobnie
do alkoholu.
2. Badaniu, o którym mowa w ust. 1, można poddać także inną osobę,
jeżeli zachodzi uzasadnione podejrzenie, że mogła kierować
pojazdem uczestniczącym w wypadku drogowym, w którym jest
zabity lub ranny.
3. Osoby, o których mowa w ust. 1 i 2, mają prawo żądać od organu
kontroli ruchu drogowego przeprowadzenia badania krwi lub moczu
w celu ustalenia zawartości w organizmie alkoholu lub środka
działającego podobnie do alkoholu.
Dział V
Kontrola ruchu drogowego
Rozdział 1
Uprawnienia Policji
Art. 129.
1. Czuwanie nad bezpieczeństwem i porządkiem ruchu na drogach,
kierowanie ruchem i jego kontrolowanie należą do zadań Policji.
2. Policjant, w związku z wykonywaniem czynności określonych w ust.
1, jest uprawniony do:
1. legitymowania uczestnika ruchu i wydawania mu wiążących
poleceń co do sposobu korzystania z drogi lub używania
pojazdu,
2. sprawdzania dokumentów wymaganych w związku z
kierowaniem pojazdem i jego używaniem, świadectwa
kwalifikacji, a także dokumentu stwierdzającego zawarcie
umowy obowiązkowego ubezpieczenia odpowiedzialności
cywilnej posiadacza pojazdu lub stwierdzającego opłacenie
składki tego ubezpieczenia,
3. żądania poddania się przez kierującego pojazdem lub przez
inną osobę, w stosunku do której zachodzi uzasadnione
podejrzenie, że mogła kierować pojazdem, badaniu w celu
ustalenia zawartości w organizmie alkoholu lub środka
działającego podobnie do alkoholu,
4. sprawdzania stanu technicznego, wyposażenia, ładunku, masy
lub nacisku osi pojazdu znajdującego się na drodze,
5. sprawdzania zapisów urządzenia rejestrującego samoczynnie
prędkość jazdy, czas jazdy oraz postoju,
6. zatrzymania, w przypadkach przewidzianych w ustawie,
dokumentów stwierdzających uprawnienie do kierowania
pojazdem lub jego używania,
7. wydawania poleceń:
a. osobie, która spowodowała przeszkodę utrudniającą
ruch drogowy lub zagrażającą jego bezpieczeństwu albo
osobie odpowiedzialnej za utrzymanie drogi,
b. kontrolowanemu uczestnikowi ruchu - co do sposobu
jego zachowania,
8. uniemożliwienia:
a. kierowania pojazdem osobie znajdującej się w stanie
nietrzeźwości lub w stanie po użyciu alkoholu albo
środka działającego podobnie do alkoholu,
b. korzystania z pojazdu, którego stan techniczny, ładunek,
masa lub nacisk osi zagrażają bezpieczeństwu lub
porządkowi ruchu, powodują uszkodzenie drogi albo
naruszają wymagania ochrony środowiska,
c. korzystania z pojazdu, jeżeli kierujący nim nie okazał
dokumentu stwierdzającego zawarcie umowy
obowiązkowego ubezpieczenia odpowiedzialności
cywilnej posiadacza pojazdu lub stwierdzającego
opłacenie składki tego ubezpieczenia,
d. kierowania pojazdem przez osobę nie posiadającą
uprawnień,
9. używania przyrządów kontrolno-pomiarowych, a w
szczególności do badania pojazdu, określania jego masy,
nacisku osi lub prędkości, stwierdzania naruszenia wymagań
ochrony środowiska oraz do stwierdzania stanu trzeźwości
kierującego,
10. usuwania lub przemieszczania pojazdu:
a. pozostawionego w miejscu, gdzie jest to zabronione i
utrudnia ruch lub zagraża jego bezpieczeństwu,
b. kierowanego przez osobę znajdującą się w stanie
nietrzeźwości lub stanie po użyciu alkoholu albo środka
działającego podobnie do alkoholu, jeżeli nie ma
możliwości zabezpieczenia pojazdu w inny sposób,
c. kierowanego przez osobę nie posiadającą przy sobie
wymaganych dokumentów uprawniających do
kierowania i używania pojazdu, jeżeli nie ma możliwości
zabezpieczenia pojazdu w inny sposób,
d. jeżeli kierujący nie okazał dokumentu stwierdzającego
zawarcie umowy obowiązkowego ubezpieczenia
odpowiedzialności cywilnej posiadacza pojazdu lub
stwierdzającego opłacenie składki tego ubezpieczenia,
e. którego stan techniczny zagraża bezpieczeństwu lub
porządkowi ruchu drogowego, powoduje uszkodzenie
drogi albo narusza wymagania ochrony środowiska,
jeżeli nie ma możliwości zabezpieczenia pojazdu w inny
sposób,
f. przekraczającego dopuszczalną masę całkowitą lub
nacisk osi,
g. utrudniającego prowadzenie akcji ratowniczej,
11. kontroli warunków i sposobu przewozu materiałów
niebezpiecznych oraz wymagań związanych z tym przewozem,
12. używania urządzeń nagłaśniających, sygnalizacyjnych lub
świetlnych służących do wydawania wiążących poleceń
uczestnikowi ruchu,
13. występowania w uzasadnionym przypadku z wnioskiem o
ocenę stanu zdrowia kierującego pojazdem,
14. blokowania kół pojazdu pozostawionego w miejscu, gdzie jest
to zabronione, lecz nie utrudnia to ruchu lub nie zagraża
bezpieczeństwu.
3. Przepisów ust. 2 pkt 3, 4 i 6 nie stosuje się do szefów i
cudzoziemskiego personelu przedstawicielstw dyplomatycznych,
urzędów konsularnych i misji specjalnych państw obcych oraz
organizacji międzynarodowych, korzystających z przywilejów i
immunitetów dyplomatycznych lub konsularnych na mocy ustaw,
umów bądź powszechnie uznanych zwyczajów międzynarodowych
lub na zasadzie wzajemności, oraz do innych osób korzystających z
tych przywilejów i immunitetów.
4. Kontrola ruchu drogowego w stosunku do kierujących pojazdami Sił
Zbrojnych oraz w stosunku do żołnierzy pełniących czynną służbę
wojskową kierujących innymi pojazdami, a także kierowanie ruchem
drogowym w związku z pilotowaniem kolumn wojskowych należy
również do wojskowych organów porządkowych. W tym zakresie
wojskowym organom porządkowym przysługują uprawnienia
policjantów określone w ust. 2.
5. Minister Spraw Wewnętrznych i Administracji w porozumieniu z
Ministrem Transportu i Gospodarki Morskiej określi, w drodze
rozporządzenia, tryb oraz jednostki i warunki ich współdziałania w
zakresie:
1. zapewnienia sprawności ruchu, w szczególności przez nadzór
nad parkowaniem pojazdów i usuwaniem na koszt właściciela
pojazdów:
a. pozostawionych w miejscu, gdzie jest to zabronione i
utrudnia ruch lub zagraża bezpieczeństwu,
b. kierowanych przez osoby znajdujące się w stanie
nietrzeźwości lub stanie po użyciu alkoholu albo środka
działającego podobnie do alkoholu, jeżeli nie ma
możliwości zabezpieczenia pojazdów w inny sposób,
c. kierowanych przez osoby nie posiadające przy sobie
wymaganych dokumentów uprawniających do
kierowania i używania pojazdu, jeżeli nie ma możliwości
zabezpieczenia pojazdów w inny sposób,
d. zarejestrowanych lub czasowo dopuszczonych do ruchu
na terytorium Rzeczypospolitej Polskiej albo
zarejestrowanych za granicą, jeżeli kierujący nie okazał
dokumentu stwierdzającego zawarcie umowy
obowiązkowego ubezpieczenia odpowiedzialności
cywilnej posiadacza pojazdu lub stwierdzającego
opłacenie składki tego ubezpieczenia,
e. których stan techniczny zagraża bezpieczeństwu lub
porządkowi ruchu drogowego, powoduje uszkodzenie
drogi albo narusza wymagania ochrony środowiska,
jeżeli nie ma możliwości zabezpieczenia pojazdów w inny
sposób,
f. przekraczających dopuszczalną masę całkowitą lub
nacisk osi określone w przepisach ruchu drogowego,
g. których stan wskazuje na to, że nie są używane,
h. bez tablic rejestracyjnych,
2. blokowania kół pojazdów w razie pozostawienia ich w miejscu,
gdzie jest to zabronione, lecz nie utrudnia to ruchu lub nie
zagraża bezpieczeństwu,
3. pilotowania pojazdów, których wymiary, masa lub nacisk osi
przekraczają określone wielkości,
4. usuwania pojazdów utrudniających prowadzenie akcji
ratowniczych.
Art. 130.
1. Policja prowadzi ewidencję kierowców naruszających przepisy ruchu
drogowego. Określonemu naruszeniu przypisuje się odpowiednią
liczbę punktów w skali od 1 do 10 i wpisuje się do tej ewidencji.
2. Punkty za naruszenie przepisów ruchu drogowego wpisane do
ewidencji usuwa się po upływie 1 roku od dnia naruszenia.
3. Kierowca wpisany do ewidencji, o której mowa w ust. 1, może na
własny koszt uczestniczyć w szkoleniu, którego odbycie spowoduje
zmniejszenie liczby punktów za naruszenie przepisów ruchu
drogowego. Nie dotyczy to kierowcy w okresie 1 roku od dnia
wydania po raz pierwszy prawa jazdy.
4. Minister Spraw Wewnętrznych i Administracji w porozumieniu z
Ministrami Transportu i Gospodarki Morskiej oraz Sprawiedliwości
określi, w drodze rozporządzenia:
1. sposób punktowania i liczbę punktów odpowiadających
naruszeniu przepisów ruchu drogowego,
2. warunki i sposób prowadzenia ewidencji, o której mowa w ust.
1, oraz tryb występowania z wnioskami o kontrolne
sprawdzenie kwalifikacji,
3. program szkolenia i jednostki upoważnione do prowadzenia
szkolenia, o którym mowa w ust. 3,
4. liczbę punktów odejmowanych z tytułu odbytego szkolenia,
5. podmioty uprawnione do uzyskiwania informacji zawartych w
ewidencji, o której mowa w ust. 1.
Art. 131.
1. Minister Spraw Wewnętrznych i Administracji w porozumieniu z
Ministrami Transportu i Gospodarki Morskiej oraz Obrony Narodowej
określi, w drodze rozporządzenia:
1. organizację, warunki i sposób wykonywania kontroli ruchu
drogowego,
2. warunki i tryb udzielania upoważnień do zatrzymywania
pojazdów lub wykonywania niektórych czynności z zakresu
kontroli ruchu drogowego przez funkcjonariuszy innych
organów,
3. wymagany sposób zachowania się kontrolowanego uczestnika
ruchu.
2. Minister Obrony Narodowej w porozumieniu z Ministrami Transportu
i Gospodarki Morskiej oraz Spraw Wewnętrznych i Administracji
określi, w drodze rozporządzenia:
1. organizację, warunki i sposób wykonywania czynności, o
których mowa w art. 129 ust. 4,
2. warunki i tryb współdziałania Żandarmerii Wojskowej z Policją
w sprawach, o których mowa w art. 130 ust. 1.
Rozdział 2
Zatrzymywanie i zwracanie dowodów rejestracyjnych
Art. 132.
1. Policjant zatrzyma dowód rejestracyjny (pozwolenie czasowe) w
razie:
1. stwierdzenia lub uzasadnionego przypuszczenia, że pojazd:
a. zagraża bezpieczeństwu,
b. zagraża porządkowi ruchu,
c. narusza wymagania ochrony środowiska,
2. stwierdzenia, że pojazd nie został poddany badaniu
technicznemu w wyznaczonym terminie lub termin badania nie
został wyznaczony prawidłowo,
3. stwierdzenia zniszczenia dowodu rejestracyjnego (pozwolenia
czasowego) w stopniu powodującym jego nieczytelność,
4. uzasadnionego podejrzenia podrobienia lub przerobienia
dowodu rejestracyjnego (pozwolenia czasowego),
5. stwierdzenia, że badanie techniczne zostało dokonane przez
jednostkę do tego nie upoważnioną,
6. nieokazania przez kierującego dokumentu stwierdzającego
zawarcie umowy obowiązkowego ubezpieczenia
odpowiedzialności cywilnej posiadacza pojazdu lub nieokazania
dokumentu stwierdzającego opłacenie składki tego
ubezpieczenia,
7. uzasadnionego przypuszczenia, że dane w nim zawarte nie
odpowiadają stanowi faktycznemu.
2. W razie zatrzymania dowodu rejestracyjnego (pozwolenia
czasowego), policjant wydaje kierowcy pokwitowanie. Może on
zezwolić na używanie pojazdu przez czas nie przekraczający 7 dni,
określając warunki tego używania w pokwitowaniu. Zezwolenie nie
może być wydane w przypadkach, o których mowa w ust. 1 pkt 1 lit.
a) i c) oraz w pkt 6.
3. Zatrzymany dokument, z wyjątkiem przypadków określonych w ust.
1 pkt 4, 6 i 7, odpowiedni organ Policji przesyła niezwłocznie
organowi, który go wydał, z zastrzeżeniem ust. 5.
4. W przypadkach określonych w ust. 1 pkt 1, 3 i 4, dowód
rejestracyjny (pozwolenie czasowe) zatrzyma również jednostka
upoważniona do przeprowadzania badań technicznych. Przepisy ust.
2 i 3 stosuje się odpowiednio.
5. Zatrzymany dokument pojazdu zarejestrowanego za granicą, z
wyjątkiem przypadków określonych w ust. 1 pkt 4 i 6, pozostawia
się w jednostce Policji przez okres 7 dni. Po upływie tego terminu
dokument przekazywany jest przedstawicielstwu państwa, w którym
pojazd jest zarejestrowany.
6. Zwrot zatrzymanego dokumentu następuje niezwłocznie po ustaniu
przyczyny uzasadniającej jego zatrzymanie, z zastrzeżeniem art.
133.
Art. 133.
1. W przypadku określonym w art. 132 ust. 1 pkt 6, odpowiedni organ
Policji zwraca zatrzymany dokument po przedstawieniu dokumentu
stwierdzającego zawarcie umowy obowiązkowego ubezpieczenia
odpowiedzialności cywilnej posiadacza pojazdu lub stwierdzającego
opłacenie składki tego ubezpieczenia.
2. W przypadku pojazdu zarejestrowanego za granicą, jeżeli z
przedstawionego dokumentu stwierdzającego zawarcie umowy
obowiązkowego ubezpieczenia odpowiedzialności cywilnej
posiadacza pojazdu wynika, że przed zatrzymaniem dowodu
rejestracyjnego umowa ta nie była zawarta, warunkiem zwrotu
zatrzymanego dokumentu jest dodatkowo wniesienie opłaty za
niespełnienie obowiązku zawarcia umowy ubezpieczenia określonej
w odrębnych przepisach.
Art. 134.
W stosunku do pojazdów Sił Zbrojnych oraz innych pojazdów kierowanych
przez żołnierzy pełniących czynną służbę wojskową uprawnienia i
obowiązki policjantów określone w art. 132 ust. 1-3 i art. 133 ust. 1
wykonują również żołnierze Żandarmerii Wojskowej.
Rozdział 3
Zatrzymywanie praw jazdy i pozwoleń oraz cofanie i przywracanie
uprawnień do kierowania pojazdami
Art. 135.
1. Policjant:
1. zatrzyma prawo jazdy za pokwitowaniem w razie:
a. stwierdzenia, że kierujący pojazdem znajduje się w
stanie nietrzeźwości lub w stanie po użyciu alkoholu albo
środka działającego podobnie do alkoholu,
b. stwierdzenia zniszczenia prawa jazdy w stopniu
powodującym jego nieczytelność,
c. podejrzenia podrobienia lub przerobienia prawa jazdy,
d. gdy upłynął termin ważności prawa jazdy,
e. gdy wobec kierującego pojazdem wydane zostało
postanowienie lub decyzja o zatrzymaniu prawa jazdy,
f. gdy wobec kierującego pojazdem orzeczono zakaz
prowadzenia pojazdów lub wydano decyzję o cofnięciu
prawa jazdy,
g. przekroczenia przez kierującego pojazdem liczby 24
punktów za naruszenie przepisów ruchu drogowego,
h. przekroczenia przez kierującego pojazdem, w okresie 1
roku od dnia wydania po raz pierwszy prawa jazdy,
liczby 20 punktów za naruszenie przepisów ruchu
drogowego,
2. może zatrzymać prawo jazdy za pokwitowaniem w razie
uzasadnionego podejrzenia, że kierowca popełnił przestępstwo
lub wykroczenie, za które może być orzeczony zakaz
prowadzenia pojazdów.
2. Pokwitowanie zatrzymania prawa jazdy z przyczyn, o których mowa
w ust. 1 pkt 1 lit.b)-d) oraz w pkt 2, uprawnia do kierowania
pojazdem w ciągu 7 dni.
Art. 136.
1. Zatrzymane prawo jazdy, z wyjątkiem przypadku określonego w art.
135 ust. 1 pkt 1 lit. c), Policja przekazuje niezwłocznie, nie później
niż w ciągu 7 dni, według właściwości, kolegium do spraw wykroczeń
albo innemu organowi uprawnionemu do orzekania w sprawach o
wykroczenia w trybie dyscyplinarnym, prokuratorowi lub
kierownikowi rejonowego urzędu rządowej administracji ogólnej.
2. W razie przeprowadzenia badania krwi lub moczu dla oceny
trzeźwości lub zawartości środka działającego podobnie do alkoholu,
prawo jazdy przekazuje się wraz z wynikiem tego badania. Jeżeli
jednak wynik tego badania nie został uzyskany w ciągu 30 dni od
dnia zatrzymania prawa jazdy, należy niezwłocznie zwrócić je
właścicielowi.
Art. 137.
1. Postanowienie o zatrzymaniu prawa jazdy, w przypadkach
określonych w art. 135 ust. 1 pkt 1 lit. a) oraz pkt 2, wydaje w
terminie 14 dni od dnia otrzymania prawa jazdy:
1. prokurator - w toku postępowania przygotowawczego, a sąd -
po przekazaniu sprawy do sądu,
2. przewodniczący kolegium do spraw wykroczeń, a wobec osoby
nie podlegającej orzecznictwu kolegium do spraw wykroczeń -
właściwy przełożony.
2. O wydaniu postanowienia o zatrzymaniu prawa jazdy zawiadamia się
właściwego kierownika rejonowego urzędu rządowej administracji
ogólnej.
3. Na postanowienie o zatrzymaniu prawa jazdy służy zażalenie.
Art. 138.
1. Decyzję o zatrzymaniu prawa jazdy, w przypadkach określonych w
art. 135 ust. 1 pkt 1 lit. d) i g), wydaje kierownik rejonowego
urzędu rządowej administracji ogólnej.
2. Zwrot zatrzymanego prawa jazdy następuje po ustaniu przyczyny
zatrzymania.
Art. 139.
1. Przepisy art. 135-138 stosuje się odpowiednio do pozwolenia do
kierowania tramwajem.
2. Przepisu art. 135 nie stosuje się do szefów i cudzoziemskiego
personelu przedstawicielstw dyplomatycznych, urzędów
konsularnych państw obcych oraz misji specjalnych i organizacji
międzynarodowych korzystających z przywilejów i immunitetów
dyplomatycznych lub konsularnych na mocy ustaw, umów bądź
powszechnie uznanych zwyczajów międzynarodowych lub na
zasadzie wzajemności, a także do innych osób korzystających z tych
przywilejów i immunitetów.
3. W stosunku do żołnierzy pełniących czynną służbę wojskową oraz
innych osób kierujących pojazdami Sił Zbrojnych uprawnienia i
obowiązki policjantów określone w art. 135 ust. 1 i art. 136 ust. 1
wykonują również żołnierze Żandarmerii Wojskowej.
Art. 140.
1. Decyzję o cofnięciu uprawnienia do kierowania pojazdem silnikowym
wydaje kierownik rejonowego urzędu rządowej administracji ogólnej
w razie:
1. stwierdzenia na podstawie orzeczenia lekarskiego istnienia
przeciwwskazań zdrowotnych do kierowania pojazdem,
2. utraty przez kierowcę kwalifikacji, co stwierdza się na
podstawie wyniku egzaminu państwowego,
3. przekroczenia, w okresie 1 roku od dnia wydania po raz
pierwszy prawa jazdy, liczby 20 punktów za naruszenie
przepisów ruchu drogowego; decyzja o cofnięciu uprawnienia
wydawana jest na wniosek komendanta wojewódzkiego Policji,
4. niepoddania się sprawdzeniu kwalifikacji w trybie określonym
w art. 114 pkt 1.
2. Decyzję o przywróceniu kierowcy uprawnienia do kierowania
pojazdem silnikowym, z wyjątkiem przypadku określonego w ust. 1
pkt 3, wydaje kierownik rejonowego urzędu rządowej administracji
ogólnej po ustaniu przyczyn, które spowodowały jego cofnięcie.
3. Przepisy ust. 1-2 stosuje się odpowiednio do pozwolenia do
kierowania tramwajem.
4. Decyzję o cofnięciu lub przywróceniu uprawnienia do kierowania
pojazdem silnikowym szefom i cudzoziemskiemu personelowi
przedstawicielstw dyplomatycznych, urzędów konsularnych i misji
specjalnych państw obcych oraz organizacji międzynarodowych
korzystających z przywilejów i immunitetów dyplomatycznych lub
konsularnych na mocy ustaw, umów bądź powszechnie uznanych
zwyczajów międzynarodowych lub na zasadzie wzajemności oraz
innym osobom korzystającym z tych przywilejów i immunitetów
wydaje Wojewoda Warszawski.
5. Minister Spraw Wewnętrznych i Administracji w porozumieniu z
Ministrem Transportu i Gospodarki Morskiej określi, w drodze
rozporządzenia, warunki i tryb wnioskowania o cofnięcie uprawnień
do kierowania pojazdami silnikowymi osobom, o których mowa w
ust. 1 pkt 3.
Dział VI
Zmiany w przepisach obowiązujących oraz przepisy przejściowe i
końcowe
Art. 141.
W ustawie z dnia 20 maja 1971 r. Kodeks wykroczeń (Dz.U. Nr 12, poz.
114, z 1981 r. Nr 24, poz. 124, z 1982 r. Nr 16, poz. 125, z 1983 r. Nr 6,
poz. 35 i Nr 44, poz. 203, z 1984 r. Nr 54, poz. 275, z 1985 r. Nr 14, poz.
60 i Nr 23, poz. 100, z 1986 r. Nr 39, poz. 193, z 1988 r. Nr 20, poz. 135
i Nr 41, poz. 324, z 1989 r. Nr 34, poz. 180, z 1990 r. Nr 51, poz. 297, Nr
72, poz. 422 i Nr 86, poz. 504, z 1991 r. Nr 75, poz. 332 i Nr 91, poz.
408, z 1992 r. Nr 24, poz. 101, z 1994 r. Nr 123, poz. 600, z 1995 r. Nr 6,
poz. 29 i Nr 60, poz. 310 oraz z 1997 r. Nr 54, poz. 349) dodaje się art.
96a w brzmieniu:
1. "Art. 96a. §1. Kto, nie będąc do tego uprawnionym, posiada w
pojeździe urządzenia stanowiące obowiązkowe wyposażenie pojazdu
uprzywilejowanego w ruchu, wysyłające sygnały świetlne w postaci
niebieskich lub czerwonych świateł błyskowych albo sygnał
dźwiękowy o zmiennym tonie, a także elementy oznakowania w
postaci napisów, podlega karze grzywny.
2. §2. Kto, nie będąc do tego uprawnionym, używa w pojeździe
sygnałów świetlnych w postaci niebieskich lub czerwonych świateł
błyskowych albo sygnału dźwiękowego o zmiennym tonie, podlega
karze aresztu do dwóch tygodni albo grzywny.
3. §3. Urządzenia lub elementy oznakowania, o których mowa w § 1 i
2, podlegają przepadkowi, choćby nie stanowiły własności
sprawcy.".
Art. 142.
W ustawie z dnia 20 maja 1971 r. - Przepisy wprowadzające Kodeks
postępowania w sprawach o wykroczenia (Dz.U. Nr 12, poz. 117, z 1985 r.
Nr 23, poz. 100 oraz z 1991 r. Nr 73, poz. 321) skreśla się art. XIV.
Art. 143.
W ustawie z dnia 23 grudnia 1988 r. o działalności gospodarczej (Dz. U.
Nr 41, poz.324, z 1990 r. Nr 26, poz. 149, Nr 34, poz.198 i Nr 86, poz.
504, z 1991 r. Nr 31 poz. 128, Nr 41, poz. 179, Nr 73, poz. 321, Nr 105,
poz.452, Nr 106, poz.457, Nr 107, poz.460, z 1993r. Nr 28, poz.127, Nr
47, poz.212, Nr 134, poz.646, z 1994 r. Nr 27, poz.96, Nr 127, poz.627, z
1995 r. Nr 60, poz.310, Nr 85, poz. 426, Nr 90, poz. 446, Nr 141 poz. 700
i Nr 147, poz. 713, z 1996 r. Nr 41, poz. 177 i Nr 45, poz. 199 oraz z
1997 r. Nr 9, poz. 44, Nr 23, poz. 117, Nr 43, poz. 272 i Nr 54, poz. 348)
w art. 11:
1. w ust. 1 w pkt 17 kropkę zastępuje się przecinkiem i dodaje się pkt
18 w brzmieniu: "18) produkcji i dystrybucji tablic rejestracyjnych
pojazdów.",
2. po ust. 2 dodaje się ust. 2a w brzmieniu: "2a. Minister Transportu i
Gospodarki Morskiej określi, w drodze rozporządzenia, liczbę
koncesji, o których mowa w ust. 1 pkt 18, warunki wymagane do ich
uzyskania, sposób wyboru koncesjonariuszy oraz obszary
dystrybucji tablic rejestracyjnych.".
Art. 144.
1. Zadania własne kierownika rejonowego urzędu rządowej
administracji ogólnej, o których mowa w art. 73 ust. 1 i 2, art. 74
ust. 1, art. 75, art. 77 ust. 3, art. 78 ust. 3, art. 89 ust. 2 i 3, art.
93 ust. 2, art. 97 ust. 1, art. 103, art. 104, art. 106 ust. 1, art. 107,
art. 108, art. 109 ust. 2 pkt 3, art. 114 pkt 1, art. 122 ust. 1 pkt 4,
art. 138 ust. 1 i art. 140 ust. 1 i 3 niniejszej ustawy, nie mogą być
powierzone w drodze porozumienia organom samorządu
terytorialnego.
2. Porozumienia zawarte przed dniem wejścia w życie niniejszej ustawy
w zakresie, o którym mowa w ust. 1, tracą moc z dniem 1 lipca
1998 r.
3. Do właściwości organów gmin, o których mowa w art. 1 ustawy z
dnia 24 listopada 1995 r. o zmianie zakresu działania niektórych
miast oraz miejskich strefach usług publicznych (Dz.U. z 1997 r. Nr
36, poz. 224), przechodzą jako zlecone zadania, o których mowa w
art. 73 ust. 1 i 2, art. 74 ust. 1, art. 75, art. 77 ust. 3, art. 78 ust.
3, art. 89 ust. 2 i 3, art. 93 ust. 2, art. 97 ust. 1, art. 114 pkt 1, art.
122 ust. 1 pkt 4, art. 138 ust. 1 i art. 140 ust. 1 i 3 niniejszej
ustawy.
4. Finansowanie zadań, o których mowa w ust. 2, odbywa się w trybie
określonym w art. 13 ustawy, o której mowa w ust. 2.
Art. 145.
1. Ośrodki szkolenia lub szkoły prowadzące szkolenie osób
ubiegających się o uprawnienia do kierowania pojazdami w dniu
wejścia w życie ustawy na podstawie dotychczasowych przepisów,
uważa się za spełniające wymagania określone w ustawie przez
okres 1 roku od dnia wejścia jej w życie.
2. Osoby wykonujące czynności instruktora lub wykładowcy w
ośrodkach szkolenia lub w szkołach w dniu wejścia w życie ustawy
na podstawie dotychczasowych przepisów, mogą prowadzić
szkolenie osób ubiegających się o uprawnienia do kierowania
pojazdami w zakresie dotychczas posiadanym, jeżeli spełniają
wymagania, o których mowa w art. 105 ust. 2 pkt 1, 2, 6 i 7, oraz
pod warunkiem zdania w okresie 6 miesięcy od dnia wejścia w życie
ustawy egzaminu, o którym mowa w art. 105 ust. 2 pkt 5.
3. Ośrodki egzaminowania, w których odbywa się sprawdzanie
kwalifikacji osób ubiegających się o uprawnienia do kierowania
pojazdami i kierujących pojazdami w dniu wejścia w życie ustawy na
podstawie dotychczasowych przepisów, uważa się za spełniające
wymagania określone ustawą przez okres 6 miesięcy od dnia wejścia
w życie ustawy.
4. Osoby wykonujące czynności egzaminatora w dniu wejścia w życie
ustawy na podstawie dotychczasowych przepisów, uważa się za
spełniające wymagania określone ustawą. Osoby te mogą
wykonywawć swoje czynności przez okres 10 miesięcy od dnia
wejścia w życie ustawy na podstawie umowy zlecenia.
5. Stacje kontroli pojazdów działające w dniu wejścia w życie ustawy
na podstawie dotychczasowych przepisów, uważa się za spełniające
wymagania określone ustawą w terminach określonych w wydanych
im upoważnieniach.
6. Osoby wykonujące czynności diagnosty w dniu wejścia w życie
ustawy na podstawie dotychczasowych przepisów, uważa się za
spełniające wymagania określone ustawą.
Art. 146.
1. Wojewoda utworzy wojewódzki ośrodek ruchu drogowego w okresie
6 miesięcy od dnia wejścia w życie ustawy.
2. Z chwilą utworzenia ośrodka, o którym mowa w ust. 1, opłaty za
egzaminy państwowe na prawo jazdy i pozwolenia do kierowania
tramwajem wpływają na jego rachunek.
3. Do czasu rozpoczęcia przez ośrodek samodzielnego przeprowadzania
egzaminów państwowych sprawdzających kwalifikacje osób
ubiegających się o uprawnienie do kierowania pojazdami oraz
kierujących pojazdami, z wpływów z opłat, o których mowa w ust. 2,
są finansowane koszty przeprowadzania egzaminów w ośrodkach, o
których mowa w art. 145 ust. 3.
4. Upoważnia się wojewodę do udzielenia wojewódzkiemu ośrodkowi
ruchu drogowego jednorazowej pożyczki na cele inwestycyjne na
okres nie przekraczający 2 lat.
Art. 147.
1. Osoby w wieku od 17 do 18 lat, ubiegające się o prawo jazdy
kategorii B+E, które ukończyły wymagane szkolenie lub w nim
uczestniczą w dniu 1 lipca 1998 r., uważa się za spełniające
wymagania określone w art. 90 ust. 2 pkt 3.
2. Osoby ubiegające się o prawo jazdy kategorii C lub D, które
ukończyły wymagane szkolenie lub uczestniczą w nim w dniu 1 lipca
1998 r., uważa się za spełniające wymagania, o których mowa w
art. 88 ust. 4.
Art. 148.
1. Zezwolenia na wykorzystanie pojazdów, jako uprzywilejowanych,
wydane przed dniem wejścia w życie ustawy, zachowują ważność do
dnia 15 stycznia 1998 r.
2. Zezwolenia na wykonywanie badań instalacji przystosowującej
pojazdy do zasilania gazem i sposób jej montażu wydane przed
dniem wejścia w życie ustawy, zachowują ważność do dnia 31
marca 1998 r.
3. Zezwolenia na odstępstwo od stosowania się do niektórych znaków
drogowych wydane przed dniem wejścia w życie ustawy, zachowują
ważność do dnia 31 marca 1998 r.
Art. 149.
Minister Transportu i Gospodarki Morskiej w porozumieniu z Ministrami
Obrony Narodowej, Spraw Wewnętrznych i Administracji oraz
Sprawiedliwości może określić, w drodze rozporządzenia:
1. obowiązek uzyskania karty pojazdu przez właścicieli pojazdów
zarejestrowanych przed dniem, o którym mowa w art. 152 pkt 1,
2. warunki, terminy i tryb uzyskiwania karty pojazdu przez osoby, o
których mowa w pkt 1, organy właściwe do ich wydania, wzory
dokumentów stosowanych w tych sprawach oraz wysokość opłaty za
kartę pojazdu.
Art. 150.
1. Prawa jazdy i inne dokumenty uprawniające do kierowania
pojazdami lub potwierdzające dodatkowe kwalifikacje i wymagania
w stosunku do kierujących pojazdami wydane na podstawie
dotychczasowych przepisów, zachowują ważność do czasu ich
wymiany w zakresie na jaki zostały wydane.
2. Minister Transportu i Gospodarki Morskiej określi, w drodze
rozporządzenia, warunki i terminy wymiany praw jazdy i innych
dokumentów uprawniających do kierowania pojazdami lub
potwierdzających dodatkowe kwalifikacje kierujących pojazdami.
Art. 151.
1. Traci moc ustawa z dnia 1 lutego 1983 r. - Prawo o ruchu drogowym
(Dz.U. z 1992 r. Nr 11, poz. 41, Nr 26, poz. 114 i z 1995 r. Nr 104,
poz. 515), z wyjątkiem art. 69-81, które tracą moc z dniem 30
czerwca 1998 r.
2. Do czasu wydania przepisów wykonawczych przewidzianych w
ustawie, nie dłużej jednak niż przez okres 1 roku od dnia wejścia jej
w życie, zachowują moc przepisy wydane na podstawie ustawy, o
której mowa w ust. 1, jeżeli nie są sprzeczne z niniejszą ustawą.
Art. 152.
Ustawa wchodzi w życie z dniem 1 stycznia 1998 r., z wyjątkiem:
1. art. 49 ust. 2 pkt 5, art. 77, 80, 87-100, 109 ust. 4 i art. 143, które
wchodzą w życie z dniem 1 lipca 1998 r.,
2. art. 39 ust. 3 i art. 85, które wchodzą w życie z dniem 1 stycznia
1999 r.
Kategorie praw jazdy
Kategoria Rodzaj pojazdu
A
motocykl o pojemności skokowej silnika
przekraczającej 125 cm3
, który może
osiągnąć co najmniej 100 km/h
A1
motocykl o pojemności skokowej silnika
nie przekraczającej 1253
cm i mocy nie
przekraczającej 11 kW
B
samochód osobowy o długości
przekraczającej 3,5 m lub samochód
osobowy używany przez osobę
niepełnosprawną posiadającą orzeczenie
lekarskie z adnotacją, że może prowadzić
ten pojazd po przystosowaniu go do
rodzaju schorzenia.
B1
trójkołowy lub czterokołowy pojazd
samochodowy o masie własnej nie
przekraczającej 550 kg
C
samochód ciężarowy o dopuszczalnej
masie całkowitej co najmniej 10 t i
długości co najmniej 6 m, a od dnia 1 lipca
2000 roku - co najmniej 7 m
C1
samochód ciężarowy o dopuszczalnej
masie całkowitej co najmniej 4 t i nie
przekraczającej 7 t
D
autobus przeznaczony konstrukcyjnie do
przewozu więcej niż 17 osób łącznie z
kierowcą, o długości nie mniejszej niż 9 m
D1
autobus przeznaczony konstrukcyjnie do
przewozu nie więcej niż 17 osób łącznie z
kierowcą, o długości nie mniejszej niż 5 m
B+E
samochód osobowy określony w poz. 3 z
przyczepą o dopuszczalnej masie
całkowitej co najmniej 1 t
C+E
zespół pojazdów o dopuszczalnej masie
całkowitej co najmniej 18 t i długości co
najmniej 12 m, złożony z samochodu
ciężarowego określonego w poz. 5 i
przyczepy lub ciągnika siłowego i naczepy
C1+E
zespół pojazdów o długości co najmniej 8
m, złożony z samochodu ciężarowego
określonego w poz. 6 i przyczepy o
dopuszczalnej masie całkowitej co
najmniej 2 t
D+E
autobus określony w poz. 7 z przyczepą o
dopuszczalnej masie całkowitej co
najmniej 1,25 t
D1+E
autobus określony w poz. 8 z przyczepą o
dopuszczalnej masie całkowitej co
najmniej 1,25 t
T
zespół pojazdów o długości co najmniej
7,5 m, złożony z ciągnika rolniczego i
przyczepy wieloosiowej innej niż lekka
pozwolenie pojazd szynowy wieloczłonowy lub skład
tramwajów co najmniej 2-wagonowy
